40001001	Caicunami Jesucristopac ñaupacuna; pai Davidmanta Abraanmantapash mirai carca.
40001002	Abran Isaacpac yaya carca, Isaacca Jacobpac yaya, Jacobca Judapac paipac huauquicunapacpash yaya carca.
40001003	Judaca Faresta Zaratapas Tamarmanta charirca. Faresca Esronpac yaya carca, Esronca Aranpac yaya carca.
40001004	Aranca Aminadadpac yaya, Aminadadca Naansonpac yaya carca, Naasonca Salmonpac yaya carca.
40001005	Salmonca paipac huarmi Rahabmanta Boozta charirca; Boozca Obedta charirca Rutmanta. Obedca Isaipac yaya carca.
40001006	Isaica Apu Davidpac yaya carca; Apu David Uriaspac huarmimanta Salomonta charirca.
40001007	Salomonca Roboanpac yaya carca, Roboanca Abiaspac yaya carca, Josafatca Joranpac yayacarca.
40001008	Azaca Josafatpac yaya carca, Josafatca Joranpac yaya, Joranca Uciaspac yaya carca.
40001009	Uciasca Jotanpac yaya carca, Jotanca Acazpac yaya, Acazca Ecequiaspac yaya carca.
40001010	Ecequiasca Manasespac yaya carca, Manasesca Amonpac yaya, Amonca Josiaspac yaya carca.
40001011	Josiasca Jeconiaspac paipac huauquicunapacpash yaya carca Israel runacuna, japi tucushpa, Babilonia lactaman pushai tucushcapi.
40001012	Chai huasha Jeconias Salatielpac yaya carca, Salatielca Zorobabelpac yaya carca.
40001013	Zorobabelca Abiudpac yaya carca, Abiudca Eliaquinpac yaya, Eliaquinca Azorpac yaya carca.
40001014	Azorca Sadocpac yaya carca, Sadocca Aquinpac yaya, Aquinca Eludpac yaya carca.
40001015	Eliudca Eleazarpac yaya carca, Eleazarca Matanpac yaya, Matanca Jacobpac yaya.
40001016	Jacobca Josepac yaya carca; Joseca Mariapac cari carca: Mariami Jesus "Cristo" nishcapac mama.
40001017	Chashna cacpi, Abraanmanta Davidcama chunca chuscu miraicuna canurca; chashnallata, Davidmanta pacha israelitacuna Babiloniaman pushai tucushcacama chunca chuscu miraicuna canurca; chaimanta Cristo pacarishcacama chunca chuscu miraicuna.
40001018	Jesucristo pacarina cashnami carca: Paipac mama Maria, Josehuan maqui japichishca cashpa, paihuan mana llutarishcapi, santo Samaipac ushaihuan huicsayuc tucurca.
40001019	Paipac cari Jose alli runami carca. Mariapi tucushcata apucunaman mana huillasha nishpa, pacalla paita saquinata yuyarca.
40001020	Chashna yuyacucpi, shuc angel paiman ricurimurca, cashna nishpa: —Jose, Davidpac churi, Mariata canpac huarmi japincapac ama manchaichu: paipac huicsapi tiyac huahua Santo Samaimantami.
40001021	Shuc cari huahuata charinca, paita "Jesus" shutichinqui, runacunata juchacunamanta quishpichinca mari.
40001022	Chai tucui chasna tucurca Dios rimashca pactarincapac, profeta cashna mari quillcashca carca:
40001023	Shuc malta huarmi huicsayuc tucunca, cari huahuata pacarichinca; chai huahuata Emanuel shutichinunca. (Emanuel nishpa "Dios ñucanchihuanmi" nin).
40001024	Jose riccharishpa, angel rimashcata uyashpa, Mariata paipac huarmita japirca.
40001025	llutarishcapica, Maria shuc huahuata aparca; Joseca paita Jesus shutichirca.
40002001	Jesus Belen llactapi, Juda allpapi pacarirca, Herodes apu cashcapi. Shuc puncha, shuc yachac runacuna inti llucshishcamanta Jerusalen llactaman shamunurca,
40002002	tapushpa nishpa: —¿Maipi tiyan cunanlla pacarishca Judiocunapac jatun apu? Paipac estrellata ricurcanchic inti lluchishcapi; paita chacchancapac shamunchic.
40002003	Herodes, chaita uyashpa, yapa mancharirca; Jerusalenpi causaccunapash mancharinurca.
40002004	Herodes, pacricunata quillcata yachaccunatapash shamuchishpa, paicunata tapurca nishpa: —¿Maipi pacarina can Mesias nishca Apu?
40002005	Cutipanurca nishpa: —Judamanta Belenpi; cashna mari profeta quillarca:
40002006	Canca, Belen llacta, Juda allpapi, mana tucui llactacunamanta yialli uchillachu canqui, canmanta mari ñuca runacunata pushac apu llucshinca.
40002007	Caita uyashpa, Herodes chai yachaccunata pacalla cayashpa, imura chai estrella ricurishcata paicunata huillachirca.
40002008	Chai huasha, Belen llactaman paicunata cacharca nishpa: —Huahuata mascacrichic; paita tupashpaca, ñucata huillahuanquichic, ñucapash paita chacchacrincapac.
40002009	Rimacpi uyashpa, yachaccuna rinurca. Paicuna ricushca estrella cutillata ricurirca; paicunata ñaupashpa, huahua tiyashca huasicama rirca: chaipi shayarirca.
40002010	Paicuna, estrellata ricushpa, yapa cushiyanurca.
40002011	Huasiman yaicushpa, huahuata mamantin tupanurca; cuncurishpaca, paita chacchanurca; huasha, malacunata pascashpa, curita, sumiriuta, mirrata paiman cuyanurca.
40002012	Chai huasha, paicuna nuspaipi uyashcapi "Herodespacman ama ticraichichu" nishcata, shuc ñanpita paicunapac llactaman ticranurca.
40002013	Yachaccuna rishca huasha, Diospac angei Joseman nuspaipi ricurimurca nishpa: —Jatari, huahuata mamantin pushashpa, Egipto allpaman miticui. Chaillapita saquirinqui ñuca canta rimanacama, Herodes huahuata mashcanca mari huañuchincapac.
40002014	Jose jatarishpa, huahuata mamantin pushashpa, tuta ucupi Egipto allpaman rirca.
40002015	Chaipi saquirinurca Herodes huañushcacama. Chashnami Dios profetapac shimihuan rimashca pactarirca: Egiptomanta ñuca churita cayarcani.
40002016	Yachaccuna mana ticramunucpi, Herodes sinchi piñarirca, "umachi tucushcani" nishpa; yachaccuna huahuamanta rimashcata yuyarishpa, tucui cari huahuacunata ishcai huatayuccama huañuchincapac cacharca, Belen llactapi, mayanlla huasicunapipash tiyaccuna.
40002017	Chashnami Jeremias profeta quillcashca pactarirca; cashna mari quillcashca carca:
40002018	Rama llactapi sinchi caparina uyarirca; jatun huacai, jatun ñacarina uyarirca: Raquelmi carca paipac huahuacunamanta huacashpa; paicuna ña huañushcata yachashpa, mana munarca cushiyachi tucuncapac.
40002019	Herodes huañushca huasha, Egiptopi Diospac angel Joseman nuspaipi ricurimurca, paita nishpa:
40002020	—Jatari, huahuata mamantin pushashpa, Israel allpaman ticrai, huahuata huañuchishun nishcacuna ña huañunurca.
40002021	Chaita uyashpa, Jose jatarishpa, huahuata mamantin pushashpa, Israel allpaman shamurca.
40002022	Judea allpaman rinata mancharcami, chaipi Arquelao paipac yaya Herodes rantimanta apu tucushcata uyashpa; chairaicu, Dios nuspaipi paita rimacpi, Galileaman rirca, Nazaret llactaman, chaipi causancapac. Chashnami Profetacuna rimashca pactarirca; cashna rimanushca carca: Paita nazareno runa ninunca.
40003001	Shuc puncha, bautisac Juan Judeapi tiyac chunlla allpaman shamurca, cashna camachishpa:
40003002	—Diosman ticraichic, Diospac pacha mayanyaran.
40003003	Juanmanta rimashca carca profeta Isaias cashna nishcapi: Chunlla allpapi shuc shimi uyarirca cashna nishpa: "Diospac ñanpita allichichic, Diospac ñanpita cuscachichic".
40003004	Juan camello nishca huilmahuan ahuashca churanata churarishca carca, huacra carahuan chunpillishpa.
40003005	Judea allpamanta, Jordan yacu patamanta achca runa paipacman shamuccuna carca;
40003006	paicuna juchacunata huillanucpi, Juan Jordan yacupi paicunata bautisac carca.
40003007	Achca fariseocuna saduceocunantin paipacman shamunucpi bautisanata mañancapa, paicunata nirca: —Machacui miraicuna; ¿pitac cancunata rimarca "Diospac ñacachinata quishpinquichic" nishpa?
40003008	Cancuna Diosman yuyaita ticrachishcata rashcacunahuan ricuchichic.
40003009	Ama pantaichichu, shuncupi yuyarishpa nishpa: "Abraan ñucanchic yayami". Cancunata nini: Dios cai rumicunamanta huahuacunata Abraanman surcunata ushan.
40003010	Yura siquipi tumi churashcami can; alli muyuta mana aparic yura cuchushcami canca yantancapac.
40003011	Ñuca yacullahuan cancunata bautisani, cancuna Diosman ticrancapac juchacunata saquishpa; ñuca huashata shamuc runa santo Samaipac ninahuan cancunata bautisanca, pai ñucata yallin mari; paipac ushutata apancapacpash mana allichu cani.
40003012	Paipac maquipi huairachinata charin, trigo muyuta quihuamanta anchuchincapac; trigo muyuta huacaichincami, quihuata mana tucuric ninapi rupachinca.
40003013	Shuc puncha, Jesus Galileamanta Jordan yacuman shamurca, Juanpacman, bautisai tucuncapac.
40003014	Juan mana mutiarcachu paita bautisancapac, nishpa: —Canmi ñucata bautisana canqui; ¿imaraicu "bautisahuai" nihuanqui?
40003015	Jesus cutipashpa ñirca: —Ñuca rimashcata railla; ñucanchic Dios munashcata pactachina alli canca. Chaita uyashpa, Juan Jesusta bautisarca.
40003016	Yacumanta llucshicucpi, jahua pacha pascarirca; Diospac Samai ricurimurca, urpi shina uraicucushpa, Jesuspac jahuapi shayarishpa.
40003017	Chaillapita, shuc shimi uyarirca cashna nishpa: —Caimi ñuca llaquishca churi; paipi cushiyani.
40004001	Jesus bautisai tucucpi, Santo Samai chunlla allpaman paita purichirca, supai paita camancapac.
40004002	Chuscu chunca puncha tutantin mana micushpa causashcapi, Jesus yarcachirca.
40004003	Supai paipacman shamushpa nirca: —Can Diospa churi cashpa, cai rumicunata tantata rurai.
40004004	Jesus cutipashpa nirca: —Diospac shimi cashna nin: "Runa mana tantallahuanchu causan; Dios rimashcatapash mutsunmi"
40004005	Chashna rimacpi, supai Jerusalen llactaman paita pusharca. Diospac huasijahuapi shayachirca.
40004006	Huasha nirca: —Can Diospac churi cashpa, caimanta allpaman shitari, quillcara mari tiyan: "Dios paipac angelcunata cachanca canta ricuncapac; paicuna maquihuan japishpa canta pushanunca, can ama rumicunapi chucrincapac".
40004007	Rimacpi uyashpa, Jesus cutipashpa nirca: —Diospac shimi caitapash nin: "Canpac apu Diosta ama camaichu".
40004008	Cutillata supai Jesusta shuc jahua urcuman pusharca; chaimanta tucui cai pacha llactacunata chaicunapi tiyac sumaccunatapash ricuchishpa,
40004009	nirca: —Cai tucuita cushcanqui, cuncurishpa ñucata chacchahuacpi.
40004010	Jesus uyashpa paita nirca: —Ñucamanta anchuri, supai; quillcarapash tiyan: "Cancapac Apu Diosta chacchanqui, paillatata sirbinqui".
40004011	Supai chaita uyashpa, Jesusta saquishpa rirca; angelcuna shamushpa, Jesusta caranuica.
40004012	Shuc puncha, bautisac Juanta chunta curralpi huichcanurca. Jesus chaita yachashpa, Galileaman rirca.
40004013	Nazaret llactata jichushpa, Cafarnaun llactaman rirca chaipi causancapac. Cafarnaunca jatun cucha patapi tiyarca, Zabulon-Neftali allpacunapi.
40004014	Chashnami profeta Isaias rimashca pactarirca pai nishcapi:
40004015	Zabulon-Neftali panpa, jatun cucha ñanpipi Jordan yacu chinpaman Diosta mana ricsiccunapac allpa.
40004016	Tutapi puricushca runacuna shuc jatun achicta ricunurca.
40004017	Chaimanta pacha, Jesus yachachincapac callarirca nishpa: —Diosman ticraichic, Dios apu cana pacha ña pactamuran.
40004018	Shuc puncha, Galilea cucha patata puricushpa, Jesus ishcai runata tuparca, huauquipura; shuc Simon Pedro carca, shuc paipac huauqui Andres; llicata cuchapi shitaranurca, yacu aichata japiccama canurca mari.
40004019	Jesus paicunata nirca: —Ñucahuan shamuichic; runacunata japiccamanta cancunata rasha
40004020	Paicuna, chai shimita uyashpa, llicata saquishpa, Jesusta catinurca.
40004021	Astanipi, shuc ishcai runata tuparca, huauquipura; shuc Santiago carca, shuc Juan shutiyuc, Cebedeopac churicuna; yaya canuapi llicata allichiranurca. Jesus paicunata nirca: —Ñucahuan shamuichic.
40004022	Paicunaca, yayata canuatapash saquishpa, Jesusta catinurca.
40004023	Jesus Galilea llactacunapi puricurca, tantarina huasicunapi yachachishpa, Diospac alli shimita camachishpa, tucui laya uncushcacunata alliyachishpa.
40004024	Paipac shuti tucui Siria nishca allpapi uyarirca. Tucui laya uncuihuan, nanaihuan llaquirishcacunata paipacman pushanuxca: supai japishcacuna, epilepticocuna, suchu runacuna. Tucuicunata alliyachirca.
40004025	Achca runacuna paita catinurca Galileamanta, Decapolis nishca llactacunamanta, Jerusalenmanta, Judeamanta, Jordan yacu chinpamanta.
40005001	Jesus, achca runacuna paita caticpi ricushpa, shuc urcuman sicarca; tiyaricpi, pai yachachishcacuna mayanyanurca.
40005002	Mayanyanucpi Jesus yachachincapac callarirca nishpa:
40005003	—Cushiyaichic Diosta mutsunchic niccuna, jahua pacha cancunapacmi.
40005004	Cushiyaichic cai causaipi huacaccuna, cushiyachishca canquichic.
40005005	Cushiyaichic casi shuncuyuccuna, cai pachata cui tucunquichic.
40005006	Cushiyaichic Dios munashcata rurasha niccuna, chaita rurancapac Dios cancunata yanapancami.
40005007	Cushiyaichic shuccunata llaquirishpa yanapaccuna, Dios cancunata llaquirishpa yanapancami.
40005008	Cushiyaichic chuya shuncuyuccuna, Diosta ricunquichicmi.
40005009	Cushiyaichic piñanacunata jarcaccuna, Diospac churicuna canquichicmi,
40005010	Cushiyaichic allita rashcamanta ñacachi tucuccuna, jahua pacha cancunapacmi canca,
40005011	Cushicuna canquichc ñucaraicu cancunata chicninucpi, piñanucpi, manallita cancunamanta llullashpa rimanucpi.
40005012	Chashna tucucpi, cushiyanquichic; jahua pachapi cancuna cui tucuna yapa jatunmi canca. Ñaupa causashca profetacunata chai layallata llaquichinurca.
40005013	Cancuna cai pachapi cachi shina canquichic. Cachi paipac mishquita chincachicpi, ¿imahuan cutillata cachiyanca? Mana imapac balin; jichununlla, runacunaca jaitanun.
40005014	Cancuna inti shina canquichic runacunapac. Shuc urcu jahuapi tiyac llacta mana pacaipacchu.
40005015	Shuc chinpusuta mana japichinchic mala ucupi churancapac; jahuapi churancapac japichinchic, huasipi tiyaccunata ricuchincapac.
40005016	Cancunapac achic runacuna ñaupacpi punchaclla ricurichun, shuccuna cancuna alli rashcata ricushpa, jahua pachapi tiyac Yayata sumacyachincapac.
40005017	Ñuca mana shamurcanichu camachic quillca rimashcata, profetacuna rimashcatapash anchuchincapac; chaicunata pactachincapac shamurcani.
40005018	Shuti cancunata nini: Jahua pachahuan cai pachahuan tucuricpipash, camachic quillcapi tiyac illacta pactarinca.
40005019	Chashna cacpi, maicanpash camachic quillcapi tiyashcata mana pactachicpi uchillapipash, chashna rancapac shuccunata yachachicpi, jahua pachapi puchucai canca; ranti, maicanpash chaicunata pactachicpi, chaicunata pactachincapac yachachicpi, jahua pachapi cui tucuna yapa jatunmi canca.
40005020	Cancunata nini: Cancuna camachic quillcata yachaccunamanta, fariseocunamanta yaili allicuna mana cashpa, jahua pachaman mana yaicunquichic.
40005021	Ñaupacunaman cashna rimanurca —cancuna chaita yachanquichic—: "Ama huañuchinquichu; huanuchic runa cautsayachi tucunca".
40005022	Ranti, ñuca cancunata nini: Shuccunata yanca piñac runa, cautsayachi tucunca. Maicanpash shucta asishpa paita "Upa" nicpi, tucui taripac bula paita taripanunca. Maicanpash shucta piñashpa paita "millai" nicpi, ucupachapi urmanalla tucunca.
40005023	Can, canpac camarita Diosman apashpa rishpa, shuc runahuan imatapash charishcata yuyarishpa,
40005024	camarita chaillapita saquishpa, paihuan allichinqui; chai huasha camarita Diosman ricuchina ushanqui.
40005025	Can shuc runahuan ima llaquitapash charishpa, utcalla paihuan allichinqui, chaira apupacman mana pactashpallata. Mana chashna ruracpica, apu canta polisia nishcaman cunca, polisiaca chunta curralpi canta huichcanca.
40005026	Chaimanta mana llucshinqui can dibishcata illacta paganacama.
40005027	"Ama juchallinquichu" ñaupacunaman rimanurca —chaita alli yachanquichic.
40005028	Ñuca cancunata nini: Maicanpash shuc huarmita mana alli yuyaihuan ricushpa, paipac shuncupi ña juchallirca chai huarmihuan.
40005029	Chairaicu, canpac ñahui canta juchallichicpi, chaita surcushpa jichunqui. Canpac aichamanta shuc aichashitu chincaricpi yalli alli canca ama tucui aicha ucupachaman shitai tucuncapac.
40005030	Canpac maqui canta juchallichicpi, pitishpa jichunqui. Canpac aichamanta shuc aichashitu chincaricpi yalli alli canca ama tucui aicha ucupachapi shitai tucuncapac.
40005031	Ñaupacunaman caitapash rimanuica: "Shuc runa paipac huarmita jichusha nishpa, maqui llushpichina quillcata paiman cuna can".
40005032	Ranti, ñuca cancunata nini: Maicanpash paipac huarmita jichushpa, —mana yanca llutarishca cacpi—, paita juchallichin, chai runaca jatun juchata ran; chai huarmihuan casarac runapash jatun juchata aparin,
40005033	Chashnallata, ñaupacunaman rimanurca nishpa: "Ama llullashpa Diospac shutita rimanquichu; Diospac shutita rimashpai paiman cusha nishcata pactachina can".
40005034	Ñucaca cancunata nini: Ama imura jurashpa rimanquichichu; mana jahua pacha shutipi, jahua pacha Diospac tiyarina mari can
40005035	Mana cai pacha shutipi, cai pacha Diospac chaqui samanami can; mana Jerusalen shutipi, Jerusalen jatun Apupac llacta mari can.
40005036	Ama canpac uma shutipi juraichu; canpac acchata yanayachincapac, yuracyachincapac mana ushanqui.
40005037	Cancuna rimacushpa, "ari" ninquichic "ari" nmana cacpi; "mana" ninquichic "mana" rimana cacpi. Cancuna yapashca manallimanta shamun.
40005038	Caitapash quillcara tiyan —ña yachanquichic—: "Maicanpash canpac ñahuita huacllichicpi, canpash paipac ñahuita huacllichinqui; pipash canpac quiruta paquicpi, canpash paipac quiruta paquinqui".
40005039	Ranti, ñuca cancunata nini: Manallicunata ama jarcaichichu. Shuc ñahuipi canta macanucpi, shuctapash ricuchinqui.
40005040	Canta apupacman pushanucpi canpac camisata quichuncapac, calsuntapash cunqui.
40005041	Maicanpash canta nicpi: "Caita apashpa ri chaicama", astalla caruman apashpa rinqui.
40005042	Maicanpash canta imatapash mañacpi, paiman cunqui, "mañachihuai" nishpa nicpi, ama mitsaichu.
40005043	Caitapash quillcara tiyan: "Canpac llactamanta caccunata llaquinqui, canta chicniccunata chicninqui".
40005044	Ranti, ñuca cancunata nini: Cancunata chicniccunata llaquinquichic, cancunata ñacachiccunamanta Diosta mañanquichic.
40005045	Chashna rashpa, cancunapacjahua pachapi tiyac Yayapac churicuna canquichic. Pai allicuna jahuapi, manallicuna jahuapipash intita llucshichin; allicuna jahuapi manallicuna jahuapipash tamiachin.
40005046	Cancunata llaquiccunallata llaquishpa, ¿imata cuyai tucunquichic? ¿Manachu chaillata manallicuna ranacun?
40005047	Cancunapac aillucunallata salurashpa, ¿ima allita ranquichic? Diosta mana ricsiccunapash chaita ranacun.
40005048	Allicuna caichic, cancunapac jahua pachapi tiyac Yaya alli cashca shina.
40006001	Dios rimashcata ama ruranquichichu runacuna ricuncapaclla. Chashna racpi, cancunapac jahua pachapi tiyac Yaya mana imata cuyanca.
40006002	Can imatapash cushpa shucta yanapancapac, ama caparichu nishpa: "Ñuca rashcata ricuichic"; chashna ranacun llullacamacuna tantarina huasicunapi, callecunapipash, runacunapacpi yupachai tucuncapac. Shuti cancunata nini: Cuyanata ña chasquinurca.
40006003	Can, ranti, imatapash shucta yanapancapac cucpi, manapi can rashcata yachachun;
40006004	can alli rashca pacalla saquirichun; canpac pacallapi ricuc Yaya canta cuyanca.
40006005	Cancuna Dios—huan rimarishpa, ama llullacamacuna shina raichichu. Paicuna shayarishpa, tucuicunapac ñaupacpi, tantarina huasicunapi, callecunapi Dios-huan rimac canacun, runacuna paicunata ricuncapac. Shuti cancunata nini: Cuyanata ña chasquinurca.
40006006	Can Dios-huan rimarishpa, huasi ucuman yaicunqui: puncuta huichcashpa, pacallapi tiyac canpac Yaya Dios—huan rimanqui. Pacallapi ricuc canpac Yaya Dios canta cuyancami.
40006007	Can Dios—huan rimarishpa, ama achca shimicunata rimanquichu; Diosta mana ricsiccuna achca yanca shimicunata rimanun "Dios uyahuancami" nishpa yuyarishpa.
40006008	Ama paicuna shina ruraichichu; Dios cancuna mutsushcata yachanmi, cancuna chaira mana mañacpi.
40006009	-
40006013	Chairaicu cashna rimanquichic: Ñucanchic jahua pachapi tiyac Yaya, tucuicuna canta ricsinuchun. Can Apu tucuncapac shamui. Canpac munai rurarichun cai allpapi jahua pachapi rurarishca shina. Ñucanchic mutsushca tantata cunan puncha ñucanchicman cui. Ñucanchic manalli rashcata perdonapai, ñucanchicpash shuccuna ñucanchicman manalli rashcata perdonanchic. Juchanayaipi urmancapac ñucanchicta ama saquichu; manallimanta ñucanchicta quishpichi.
40006014	Cancuna perdonacpi shuccuna cancunaman manalli rashcata, jahua pachapi tiyac Yayapash cancunata perdonanca;
40006015	ranti, cancuna shuccunata mana perdonacpi, cancunapac Yaya mana perdonancachu cancunapac juchacunata.
40006016	Cancuna sasina puncha, ama llullacamacuna shina raichichu; paicuna llaquirishcalla purinun, runacunaman paicuna sasirashcata ricuchincapac. Shuti cancunata nini: Cuyanata ña chasquinurca.
40006017	Can sasicushpa, canpac ñahuita maillanqui, asnac yacuhuan canpac acchata armarinqui,
40006018	can sasirashcata shuccuna ama yachancapac; pacalli tiyac canpac Yaya Dios yachancami, canta cuyancami.
40006019	Ama cai pacha imacunata tantachichichu; cai pachapi susu micun, tucui huacllirin; shuhuacuna huasipi yaicunun shuhuancapac.
40006020	Ashtahuan alli canca jahua pacha imacunata tantachina; chaipi susu mana micunchu: manaima huacllirin; mana shuhuanun.
40006021	Canpac imacuna tiyashcapi, chaillapita canpac yuyai tiyanca.
40006022	Canpac ñahuicuna achic shinami canpac aichapac; canpac ñahuicuna alli cacpi, tucui aicha punchayanca;
40006023	canpac ñahuicuna manalli cacpi, tucui aicha tutapi tiyanca. Can charishca achic tuta capi, ¿ima sami yana chai tuta canca?
40006024	Shuc runa ishcai patronta sirbina mana ushanchu; shucta llaquishpa, shucta chicninca; shucta uyashpa, shucta mana uyancachu. Diosta cullquitapash sirbinata mana ushanquichichu.
40006025	Chairaicu cancunata nini: Ama llaquirichichu "causancapac imata micushun, imata churarishun" nishpa. ¿Manachu causana micunamanta yalli balin? ¿Manachu aicha churanamanta yalli balin?
40006026	Pishcucunata ricuichic. Mana tarpunun, mana pallanun huasipi huacaichincapac; chashnapash, jahua pachapi tiyac Yaya paicunata caran. ¿Manachu cancuna pishcucunamanta yalli balinquichic?
40006027	¿Cancunamanta maican, imatapash rashpa, causaita unayachinca?
40006028	¿Churanamanta imaraicu llaquirinquichic? Sacha sisacunata ricuichic; mana llancanucpipash, mana ahuanucpipash, sumac huiñanun.
40006029	Shuti cancunata nini: Salomonpash, tucui laya churanacunata charishpa, mana sisacuna shina churaricchu carca.
40006030	Dios, mana unaichu causac sacha sisacunata chashna churachicpi, ¿manachu ashtahuan allita cancunahuan ruranca, ansalla inic runacuna?
40006031	Chairaicu, ama llaquirichicu: Imata micushun, imata upiashun, imata churarishun nishpa.
40006032	Diosta mana ricsiccuna chaicunamanta llaquirinun; cancunapac jahua pachapi tiyac Yaya Dios cancuna chai tucui mutsushcata yachanmi.
40006033	Chashna cacpi, ñaupacta Diosta mascaichic, pai rimashcata raichic; causancapac mutsushca mana pishiyancachu.
40006034	Caya punchatapash ama yuyaranquichichu; caya punchapash quiquin llaquicunata apamunca. Caran punchapac llaquicunahuan pacta can.
40007001	Shuccunata ama taripanquichichu: Diosca cancunata mana taripancachu.
40007002	Cancuna shuccunata taripashca shinallata, Dios cancunata taripanca.
40007003	¿Imaraicu canpac huauquipac ñahui ucupi tiya mapashituta ricunqui, canpac quiquin ñahui ucupi tiyac caspita mana ricushpa?
40007004	Shuc caspita charishpa canpac ñahui ucupi, ¿imaraicu canpac huauquita ninqui: "Huauqui, canpac ñahuipi tiyac mapashituta anchuchihuapai"?
40007005	Llullacama runa: ñaupacta canpac ñahuimanta caspita surcunqui; chai huasha canpac huauquipac ñahuimanta mapashituta surcuncapac allimi ricunqui.
40007006	Sumac cashcacunata ama allcucunaman cunquichichu; allcucuna piñarishpa shitarishpa, cancunata chucrichinunman. Perla nishca muyucunata ama cuchicunaman shitanquichichu; cuchicuna chaicunata jaitanunman.
40007007	Cancuna mañacpi, Dios cuncami; cancuna mascashpa tupanquichic; huasi puncuta tacacpi, pascanuncami.
40007008	Tucui mañac chasquin; mascac tupan; puncuta tacac runaman pascanunca.
40007009	¿Cancunamanta maican runa paipac churi "tantata carahuai" nishpa nicpi, rumita cunca?
40007010	¿"Yacu aichata carahuai" nishpa mañacpi, machacuita cuncachu?
40007011	Cancuna, manalli cashpallata, cancunapac churicunaman allicunata cuyanata yachanquichic; ¿manachu cancunapac jahua pachapi tiyac Yaya allicunata cunca paita mañaccunaman?
40007012	Chashna cacpi, tucui cancuna munashcata shuccuna cancunahuan rancapac, chaillatata ranquichic paicunahuan. Chaitami rurai nin Moisespac camachic quillca, profetacuna nishca quillcapash.
40007013	Quichqui puncuta yaicuichic. Jatun puncuta yaicushpa, jatun ñanpita rishpa, chincarinaman rinqui; chaita achca runa purinun;
40007014	ranti, causanaman rincapac, quichqui puncuta yaicunami; uchilla ñanpita rinami; chai puncuta, chai ñanpita ansa runacuna tarinun.
40007015	"Diospacmanta rimani" nishpa rimac llullacamacunata yuyanquichic. Paicuna jahuata ricurishpa, allicuna shina ricurinun; ranti paicunapac shuncu manalli can.
40007016	Paicuna rashcamanta paicunata ricsinquichic. Chinimanta ubillasta mana pallanchichu, capironamanta naranjata mana pallanchichu.
40007017	Alli yura alli muyucunata aparin; mana balic yura mana balic muyucunata aparin.
40007018	Alli yura mana balic muyucunata mana aparinchu; chashnallata, mana balic yura alli muyucunata mana aparinchu.
40007019	Mana balic muyucunata aparic yura cuchui tucunca rupachincapac.
40007020	Chashna cacpi, shuc runa alli cashcata yachancapac, pai rashcacunata ricunquichic.
40007021	Manapi "Apunchic, Apunchic" nishcamanta jahua pachaman yaicuncachu: ñuca Yaya Dios munashcata pactachic runa, paimi jahua pachaman yaicuna.
40007022	Chai punchapi achca runa ñucata rimanunca nishpa: "Apunchic, Apunchic, ¿manachu canpac shutipi yachachircanchic, canpac shutipi supaicunata jichurcanchic, canpac shutipi achca mana raipaccunata rarcanchic?".
40007023	Ñuca paicunata rimasha: "Mana imurapi cancunata ricsircanichu; ñucamanta anchurichic, manallita ruraccuna".
40007024	Ñuca cunan rimashca shimicunata pactachic shuc yuyayuc runa shinami, rumi jahuapi huasita shayachic.
40007025	Sinchi tamia shamurca, yacucuna juntarinurca, sinchita huairarca huasita cuyuchishpa; chashnapash, huasi mana tularishcachu, rumi jahuapi shayachishca cacpi.
40007026	Ranti, ñuca cunan rimashca shimicunata uyashpa mana pactachic, shuc yuyai illac runa shinami, tiyu jahuapi shayachic.
40007027	Tamia shamurca, yacucuna juntarinurca, sinchi huaira huasita cuyuchishpa urmachirca; chai huasi chincarirca.
40007028	Jesus rimanata tucuchishcapi, runacuna pai yacha chishcamanta mancharinurca;
40007029	pai yachachina shuc laya mari carca, ushaihuan yachachicurca, mana judio yachaccuna shina.
40008001	Jesus urcumanta uraicushcapi, achca runacuna paita catinurca.
40008002	Shuc sisu runa shamushpa, Jesuspac ñaupacpi cuncurirca, cashna nishpa: —Apulla, can munashpa, ñucata alliyachinata ushanqui
40008003	Rimacpi, Jesus maquihuan paita llancarca nishpa: —Munanimi, alliyashca saquiri. Chai ucu, sisu runa alliyashca saquirirca.
40008004	Jesus paita nirca: —Uyai, ama pitapash rimaichu; pacricunapacman rishpa, Moises rimashca camarita cunqui, tucuicuna yachancapac can ña alliyachi tucushcata.
40008005	Jesus Cafarnaun llactaman yaicucpi, shuc suldaru apu shamushpa, Jesusta mañarca nishpa:
40008006	—Apulla, ñucata sirbic runa huasipi sirin, mana puric ushan; yapa ñacarin nanaihuan.
40008007	Rimacpi uyashpa Jesus nirca: —Paita janpicrisha.
40008008	Suldaru apu chaita uyashpa nirca: —Apulla, ñuca mana balicchu cani can ñuca huasipi yaicuncapac. Rimailla, ñucata sirbic runa alliyancami.
40008009	Ñucaca, shuccunata sirbic runa cashpa, suldarucunapac apu cani. Shucta "ri" nicpi, pai rinmi. Shucta "shamui" nicpi, pai shamunmi. Ñucata sirbic runata "caita rurai" nicpi, pai ruranmi.
40008010	Chaita uyashpa, Jesus mancharirca; paita caticcunata nirca: —Shuti cancunata nini: Israel llactacunapi cai runa shina inishcata mana tuparcanichu.
40008011	Achca runacuna shamununca Abraanhuan, Isaac—huan, Jacobhuan pacta mesaman tiyarishpa jahua pachapi micuncapac.
40008012	Ranti, jahua pachapi yaicuna caccuna canchaman, tuta ucuman shitashcami canunca; chaipi huacanunca, ñacarinunca.
40008013	Huasha, Jesus suldaru aputa nirca: —Canpac huasiman ri, can inishca shina tucuchun. Chai ucu chai sirbic runa alliyashcami.
40008014	Chaimanta, Jesus Pedropac huasiman rirca; Pedropac huarmi mama uncushpa siricurca.
40008015	Jesus paipac maquita llancacpi, uncui samarirca; huarmi shayarishpa, paicunata sirbincapac callarirca.
40008016	Tutayacucpi, achca jirus supai japishca runacunata Jesuspacman pushamunurca; shuc shimillahuan supaicunata callpachirca, tucui uncuccunata alliyachirca.
40008017	Chashna tucurca Isaias profeta ñaupa uras rimashca pactarincapac; cashna mari quillcara tiyarca: Pai ñucanchic uncuicunata japirca, ñucanchic nanaicunata aparca.
40008018	Jesus achca runa pai muyucta tantaricpi ricushpa nirca: —Chinpaman jacuichic.
40008019	Rimacpi, shuc camachic quillcata yachac shamushpa, Jesusta nirca: —Yachachic, maimanpash can ricpi, canta catina munani.
40008020	Jesus cutipashpa nirca: —Chajacuna puñuna jutcuta charinun, pishcucunapash huasita charinun; ranti, cai RUNA maipi puñunata mana charinchu.
40008021	Shuc Jesus yachachishca runapash paita nirca: —Apulla, ñaupacta ñuca yayata panpachihuapai.
40008022	Jesu cutipashpa nirca: —Catihuai. Ñucata mana quiriccuna huañushcacunata panpanuchun.
40008023	Chai huasha, Jesus canuapi yaicurca; yachachishcacunapash paihuan yaicunurca.
40008024	Cuncaimanta cuchapi sinchi huaira jatarirca; yacu piñaricpi, bacucuna canuata ñalla panpanurca. Jesus puñucurca.
40008025	Yachachishcacuna Jesusta licchachishpa ninurca: —Apulla, ñucanchicta quishpichipai. Panpariranchicmi.
40008026	Jesus liccharishpa nirca: —¿Imaraicu mancharinquichic? Ansashitulla ininquichic. Jatarishpaca, yacuta huairatapash piñashpa rimarca; rimacpi tucui casilla saquirirca.
40008027	Runacuna mancharishpa ninurca: —¡Mana pacha! ¿Ima laya runa can cai? uairapash yacupash paita uyanun.
40008028	Jesus chinpaman pactashcapi, Gadara nishca llactamanta ishcai runa aya jutcucunamanta llucshishpa, Jesuspacman shamunuica. Chai runacunata millai supai japishca carca; chaita purincapac manapi usharca.
40008029	Jesusta ricushpa, caparinurca ñishpa: —¿Imapac ñucanchihuan satirinqui, Diospac Churi Jesus? ¿Ñucanchicta ñacachincapacchu shamunqui, pacha manara pactarishcapi?
40008030	Chainiman achca cuchi micucunurca;
40008031	supaicuna Jesusta mañanurca nishpa: —Runacunamanta ñucanchicta llucshichishpa, ñucanchicta chai cuchicunapi yaicuchipai.
40008032	Chashna rimanucpi, Jesus cutipashpa nirca: —Allimi, yaicuichiclla. Chashna nicpi uyashpa, chai millai supaicuna runacunamanta llucshishpa, cuchicunapi yaicunurca; yaicunucpi, cuchicuna shuc huaicuta cuchaman urmanurca; yacupi chucallishpa huañunurca.
40008033	Cuchi ricuccuna, chaita ricushpa, mancharishpa, callpashpa rinurca; llactaman pactashpa, chai tucuita huillanurca; supai japishca runacunaman tucushcatapash rimanurca.
40008034	Llacta runacuna, chaita uyashpa, Jesus tiyashcaman rinurca; paita ricushpa, mañanurca nishpa: —Sucanchic allpamanta llucshipai.
40009001	Rimanucpi uyashpa, Jesus canuapi yaicushpa, cuchata chinpashpa, paipac quiquin llactaman pactarca.
40009002	Pactacpi, shuc suchu runata cahuitupi sirishcata Jesuspacman pushanurca. Jesus, uncushcata huantuccuna inishcata ricushpa, suchu runata nirca: —Churi, cariyanqui; canpac juchacuna pichashca canun.
40009003	Rimacpi, huaquin camachic quillcata yachaccuna uyashpa, shuncupi yuyanurcanishpa: —Cai runa Diosta camicun pai rimashcahuan.
40009004	Jesus, paicuna shuncupi yuyashcata yachashpa nirca:
40009005	—¿Imaraicu manallita yuyacunquichic shuncu ucupi? ¿Imata ashtahuan rimanalla can: "Canpac juchacuna pichai tucunun" nishpa rimanachu? ¿''Jatari, canpac huasiman ri" nishpa rimanachu?
40009006	¿Manachu cutipahuanquichic? Ñuca cai pachapi juchacunata pichana ushashcata ricuchinca rani. Huasha suchu runata nirca: —Jatari, canpac cahuituta apashpa huasiman ri.
40009007	Rimacpi, suchu runa jatarishpa, huasiman rirca.
40009008	Runacuna, chaita ricushpa, mancharinurca; mancharishpa, Diosta chacchanurca, chashna ushanata runaman cushcaraicu.
40009009	Jesus chaimanta rishpa, Mateo shutiyuc runata ricurca; chai runa gubirnu cullquita pallac cashpa, gubimu huasipi tiyarca. Jesus paita ricushpa nirca: —Ñucahuan shamui. Mateo, jatarishpa, Jesusta catirca.
40009010	Chai huasha, shuc puncha, Jesus Mateo huasipi micucucpi, achca gubirnu cullquita pallaccuna juchayuccunapash Jesus-huan pai yachachishcacunantin micuncapac shamunurca.
40009011	Fariseocuna, chaita ricushpa, Jesus yachachishcacunata ninurca: —Imaraicu cancunata yachachic gubirnu cullquita pallacu nahuan, juchayuccunahuanpash micuc can?
40009012	Jesus chaita uyashpa nirca: —Alli causaccuna janpicamata mana mutsunun; uncushcacuna janpicamata mutsunun.
40009013	Quillcapi quillcarata atipaichic: Huañuchishca huacracunamanta yalli llaquic shuncuta munani. Allicunata mascancapac mana shamurcanichu; manallicu nata mascancapac shamurcani.
40009014	Shuc puncha, Bautisac Juanta caticcuna, Jesus-huan tuparishpa, tapunurca cashna nishpa: —¿Imaraicu ñucanchihuan fariseocunahuan achca cuti sasinchic, canpaccunaca mana sasicchu canacun?
40009015	Tapunucpi, Jesus cutipashpa nirca: —¿Buraman cayashcacuna sasicchu canun, cari paicunahuan tiyacucpi? Mana. Shuc puncha cari pushai tucunca; chai huasha sasinunca.
40009016	Manapi rucu churanata mushu churana pitihuan llachapanchu; chashna ranucpi, mushu churana curuyacpi, rucu churanata aisashpa, ashtahuan lliquichinca.
40009017	Chashnallata, manapi mushu binota rucu cara purupi churan; chashna ranucpi, cara puru tucyacpi, bino tallirinca, cara puru huacllirinca. Chairaicu, mushu bino mushu cara purupi huacaichina can, ama huacllirincapac.
40009018	Jesus chashna rimacucpi, shuc judiocunapac apu shamushpa, Jesuspac ñaupacpi tuhuaman urmashpa, nirca: —Ñuca ushushi cunanshitu huañurca; can rishpa maquita paipacjahuapichuracpi, causarincami.
40009019	Rimacpi, Jesus shayarishpa, chai runahuan rirca; Jesus yachachishcacunapash rinurca.
40009020	Riranucpi, shuc uncushca huarmi shamurca: chunca ishcai huatata yahuar tallirishpa causarca; chai huarmi Jesusman huashamanta mayanyashpa, paipac churanata llancarca,
40009021	shuncu ucupi yuyarishpa: —Paipac churanata llancashpallahuan alliyashami.
40009022	Llancacpi, Jesus ticrarishpa, huarmita ricushpa nirca: —Ama manchaichu; can inishcamanta alliyachi tucushcanqui. Chai ucu huarmi alliyarca.
40009023	Jesus, apu huasiman pactashpa, pinculluccunata ricushpa, runacuna caparishcahuan huacacunucpi uyashpa, paicunata nirca:
40009024	—Llucshichic caimanta; huahua mana huañushcachu, puñuranlla. Chaita uyashpa, runacuna Jesusta asinurca.
40009025	Jesus, runacunata llucshichishpa, huahua tiyashcaman yaicurca; maquimanta paita japicpi, huahua jatarirca,
40009026	Tucui chai suyuta Jesus rashcata rimanurca.
40009027	Jesus chaimanta llucshicpi, ishcai ñausa runa paita catinurca, cashna nishpa: —Davidpac churi, ñucanchicmanta llaquiripai.
40009028	Jesus, huasiman yaicushpa, ñausacunapash catishpa yaicunucpi, paicunata tapushpa nirca: —¿Ñuca cancunata janpina ushashcata ininquichichu? —Ari, Apulla-ninurca.
40009029	Rimanucpi uyashpa, Jesus paicunapac ñahuicunata llancashpa, nirca: —Cancuna inishca shina tucuchun.
40009030	Chai ucullapi, paicunapac ñahuicuna alliyachi tucunurca. Jesus paicunata nirca: —Yuyanquchic; manapi ñuca rashcata yachachun.
40009031	Paicuna rishpaca, Jesus rashcata tucui chai llactacunapi rimanurca.
40009032	Ñausacuna rishca huashalla, shuc runacuna shuc upa shimi runata Jesuspacman pushanurca; chai upa shimi runata supai japishca carca.
40009033	Jesus supaita chai runamanta jichucpi, runa rimancapac callarirca. Chaita ricuccuna mancharishpa ninurca: —¡Mana pacha! Chashna rashcata Israel llactacunapi mana imura ricurcanchic.
40009034	Ranti, fariseocuna ninurca: —Cai runa supaimanta japishca ushaihuan supaicunata jichun.
40009035	Jesus tucui llactacunata puric carca, tantarina huasicunapi yachachishpa. Diospac cushi shimita camachicurca, tucui laya uncuicunata nanaicunatapash alliyachishpa.
40009036	Achca runacunata ricushpa, paicunamanta llaquirirca, sanpayashca canurca mari, jichushca shina, michic illac obejacuna shina.
40009037	Jesus pai yachachishcacunata nirca: —Pallana chacra achcami, pallaccuna ansallami.
40009038	Chacra amuta mañaichic pallaccunata paipac pallana chacraman cachachun nishpa.
40010001	Shuc puncha, Jesus yachachishcacunata cayashpa, supaicunata jichuna ushanata paicunaman curca; chashnallata, tucui laya uncuita, tucui laya nanaita janpina ushanata paicunaman curca.
40010002	Caicunami chunca ishcai apostolcunapac shuticuna: Ñaupac Simon (huasha "Pedro" shutichishca) paipac huauqui Andres; Cebedeopac churi Santiago paipac huauqui Juanpash;
40010003	Felipe, Bartolome, Tomas, Mateo (gubirnu cullquita pallac), Alfeopac churi Santiago, Tadeo, cananeo nishca Simon,
40010004	Judas Iscariote, Jesusta japichic runa.
40010005	Jesus chai chunca ishcaita cacharca cashna nishpa: —Aucacunapacman ama rinquichichu; Samaria llactacunaman ama yaicunquichichu.
40010006	Israelmanta chincarishca obeja cunapacman rinquichic.
40010007	Paicunapacman pactashpa, cashna rimanquichic: "Diospac pacha mayanllami".
40010008	Uncushcacunata janpinquichic, huañushcacunata causarichinquichic, sisu runacunata alliyachinquichic, supaicunata jichunquichic; chashna rana ushanata yanca chasquircanquichic, yancapash cunquichic.
40010009	Curita, cullquita, malata ama apaichichu.
40010010	Shuc camisallata apanquichic, ushutata tahunatapash ama apanquichichu. Llancac runaman pai llancashcamanta cunata cuna can.
40010011	Shuc llactaman pactashpa, shuc alli shuncu runata mascanquichic, paipac huasipi saquirincapac llactamanta llucshinacama.
40010012	Huasiman yaicushpa, saluranquichic "ganaslla causaichic" nishpa.
40010013	Huasipi tiyaccuna baliccuna canucpi, cancuna mañashca ganas causai chaillapi saquirichun; mana baliccuna canucpi, cancunamanllata ticrachun.
40010014	Cancunata mana chasquinucpi, mana uyanucpi, chai huasimanta chai llactamantapash llucshishpa, chaquimanta allpata chausinquichic.
40010015	Shuti cancunata nini: Chashna runacuna Sodomapi Gomorrapi causashcacunamanta yalli sinchi ñacachi tucununca.
40010016	Uyahuaichic: Cancunata obejacuna shina pumacuna ucupi cachani. Machacui shina yuyayuc caichic, urpicuna shina alli shuncuyuc caichic.
40010017	Yuyanquichic: Runacuna cancunata japishpa, apucunapacman pushanunca; tantarina huasicunapi cancunata llipachinunca.
40010018	Jatun apucuna ñau pacman ñucaraicu pushai tucunquichic; chaipi paicunaman mana judio caccunamanpash ñucamanta rimanquichic.
40010019	Cancuna apucunaman cui tucushpa, ama llaquirinquichichu imata rimashun nishpa, imashnata rimashun nishpa; chai pacha pactamucpi, Dios cancunata yanapanca rimana ushancapac.
40010020	Mana cancunachu rimanquichic, Dios Yayapac samai cancunapac shimihuan rimanca.
40010021	Shuc runa paipac quiquin huauquicunata japichinca huañuchinuchun nishpa; yayacuna paicunapac churicunata japichinunca; churicuna yayacunata chicnishpa jatarinunca, paicunata huañuchinuchun nishpa.
40010022	Tucui runacuna cancunata chicninunca ñucaraicu; mana sanpayashpa ñucata catic runa quishpichi tucunca.
40010023	Shuc llactapi cancunata chicnishpa ñacachinucpi shuc llactaman miticunquichic; shuti pacha cancunata nini: Cancuna tucui Israel llactacunata chaira mana purishcapi, cai RUNA shamunca.
40010024	Shuc yachachishca runa paita yachachicmanta yalli balic mana tiyanchu; shuc sirbic runa paipac amumanta yalli balic mana tiyanchu.
40010025	Shuc yachachishca runa paita yachachie shina tucucpi, alli can; shuc sirbic runa paipac amu shina tucucpi, alli can. Huasi amuta "Belcebu" nishpa ninucpi, ¿paipac aillucunamanta imata ninunca?.
40010026	Chashna cacpi, runacunata ama manchanquichichu. Imapash pacashca cashpa, pacllaman llucshichishca canca; pacalla rimashca yachai tucunca.
40010027	Ñuca cancunaman tutapi rimashcata punchapi huillanquichic; ñuca pacalla cancunaman rimashcata huasi jahuamanta caparinquichic.
40010028	Aichata huañuchiccunata ama manchanquichichu; almata huañuchincapac mana ushanun. Almata aichantin ucupachapi tucuchina ushacta manchana canquichic.
40010029	¿Manachu ishcai pishcucunata ansa cullquipi catunun? Chashna cacpipash, chaicunamanta shucllapash allpaman mana urman, cancunapac Yaya mana munacpi.
40010030	Cancunapac uma acchacunapash yupashca canun.
40010031	Chashna cacpi, ama mancharinquichichu; cancuna achca pishcucunamanta yalli balinquichic.
40010032	Maicanpash allita rimacpi ñucamañta runacuna ñaupacpi, ñucapash paimanta allita rimasha ñuca jahua pachapi tiyac Yaya ñaupacpi.
40010033	Ranti maicanpash ñucamanta rimashpa "paita mana ricsinichu" nishpa rimacpi runacuna ñaupacpi, ñucapash "paita mana ricsinichu" ñishpa rimasha ñuca jahua pachapi tiyac Yaya ñaupacpi.
40010034	Ama yuyaichichu ñuca cai pachaman ganas causanata apamuncapac shamushcata; mana shamurcanichu ganas causanata apamuncapac; piñanacunata apamurcani.
40010035	Ñuca shamurcani piñanacuna tiyanuchun nishpa churi paipac yayahuan, ushushi paipac mamahuan, cachun paipac cari mamahuan.
40010036	Caran runa quiquin aillucunapi chicni tucunca.
40010037	Maicanpash yayata mamata ñucamanta yalli llaquishpa, ñucata cati cancapac mana balicchu can. Maicanpash churi ta ushushita ñucamanta yalli llaquishpa, ñucata catic cancapac mana balinchu.
40010038	Maicanpash quiquinpac crusta mana aparishpa, ñucataca mana catishpa, ñucata catic cancapac mana balin chu.
40010039	Causaita taric runa chaita chincachincami; ranti, quinquipac causaita chincachic ñucaraicu, causaita tarinca.
40010040	Cancunata chasquic runa ñucata chasquin; ñucata chasquicca ñucata cachashcata chasquin.
40010041	Profetata chasquic runa profeta cashcaraicu, profeta shina cuyai tucunca; alli runata chasquic alli cashcaraicu, alli runa shina cuyai tucunca.
40010042	Maicanpash shuc cai huahuacunaman chiri yacuta upiachicpi, pai ñucata catic cashcaraicu, shuti pacha nini: Chai runa allita cuyai tucunca.
40011001	Jesus, paipac chunca ishcai runacunata yachachishca huasha, chaimanta rirca shuc liactacunapi yachachincapac, camachincapac.
40011002	Juan, chunta curraipi huichcara cashpa, Jesucristo rashcacunata uyashpa, ishcai yachachishcacunata Jesuspacman cacharca tapuncapac, cashna nishpa:
40011003	—¿Can shamuna cacchu canqui, shuctachu chapana canchi?
40011004	Jesus paicunata cutipashpa nirca: —Juanpacman ticraichic; cancuna ricushcata uyashcatapash huillanquichic:
40011005	Ñahui illaccuna ricunun, jancacuna purinun, sisu runacuna pichashcami canun, upa rinricuna uyanun, huañushcacuna causarinun, cushi shimi imapash illac runacunaman rimashcami can.
40011006	Cushiyucmi ñucahuan tuparic runa ñucamanta mana piñarishpa anchuricpi.
40011007	Juan yachachishcacuna rishca huasha, Jesus paimanta rimancapac callarirca nishpa: —¿Imata ricuncapac chunlla allpaman rircanquichic? ¿Huairahuan cuyurishca pintutachu ricuncapac?
40011008	¿Sumac churanata churarishca runatachu ricuncapac? Sumac churanata churarishcacuna cullquiyuccunapac huasicunapi tiyanun.
40011009	¿Imata ricuncapac rircanquichic? ¿Shuc profetachu? Ari, Juan tucui profetacunata yallinmi.
40011010	Paimanta mari quillcapi quillcashca tiyan: Riqui, ñuca shimita apac runata cachacuni, canta ñaupashpa ñanpita ailichincapac.
40011011	Shuti cancunata nini: Bautisac Juan tucui cunan punchacama causashca runacunamanta yallimi can. Chashna cacpipash, Diospac pachapi mai uchilla cac runa paimanta yalli jatunmi.
40011012	Bautisac Juan shamushca punchamanta cai pachacama, Diospac pacha cariyashpa ñaupacman rin; chaipi yaicunata munaccuna sinchi maquita rashpa yaicunun."
40011013	Tucui profetacuna camachic quillcapash chai pachamanta huillanurca Juan shamushca punchacama;
40011014	Juanmi shamuna cac profeta Elias; munashpa inichic.
40011015	Yuyayuc runa yuyachun.
40011016	Huasha Jesus nirca: —¿Imata rimasha curian causaccunamanta? ¿Ima shina canun? Huahuacuna shina canun pulasacunapi pucllancapac tiyarishpa, ñahuipura tiyaecuriamari capannun, cashna nishpa:
40011017	"Piricullurcanchic, cancunaca mana tushurcariquichic; llaquilla taquircanchic, cancunaca mana huacarcahquichic". Chaita cairaicu rimani:
40011018	Bautisac Juan mana micushpa, mana upiashpa causarca; cancunaca "jirus supaita charin" nishpa ninquichic:
40011019	Paipac huasha cai RUNA shamurca; pai micuc can, upiac can; cancunaca paimanta rimashpa ninquichic: "Cai runa micuisiqui, upiasiqui can; manallita ruraccunahuan gubirnu cullquita pallacunahuan llaquicpura can. Ranti, Dios "chashna tucuchun" nishpa, yachac shina rarca.
40011020	Chashna rimashca huasha, Jesus huaquin llactacunata piñarca, paicuna Diosman mana ticrashcaraicu, achca mana raipaccunata ricushpallata.
40011021	Cashna nirca: —Corozain llacta, Betsaida llacta, cancunapac manchaipae canca. Ñuca, cancunapacpi rashcacunata Sidon llactapi, Tiro llactapi ranushcapi, unaimanta pacha chai llactacunapi tiyaccuna Diosman ticranunman carca; chaita ricuchincapac, tsuntsu churanata churarinunman carca, ushpatapash umapi churanunman carca.
40011022	Chairaicu cancunata nini: Taripana puncha cancuna Tiro llactamanta, Sidon llactamanta yalli sinchi ñacachi tucunquichic.
40011023	¿Canca, Cafarnaun llacta, puyucunacama jatachi tucusha yuyanquichu? Ucupachacama urayachi tucunqui. Ñuca canpacpi rashcacunata Sodoma llactapi ranushcapi, cunancama chai llacta tiyanman carca.
40011024	Chairaicu nini: Taripana puncha cancuna Sodoma llactapi causaccuna manta yalli sinchi ñacachi tucunquichic.
40011025	Shuc puncha, Jesus Dios—huan rimarishpa nirca: —Canta pacrachuni, Yaya, cai pachapac jahua pachapacpash amu; yachaccunaman cai tucuita pacarcanqui, mana yachac ranacunaman ricsichircanqui.
40011026	Ari, Yayallap chashnami munarcanqui.
40011027	Ñuca Yaya tucuita ñuca maquipi churarca; manapi Diospac Churita ricsin, Yayalla paita ricsin; chashnallata, manapi Yayata ricsin, Churilla paita ricsin. Churi munashcapash Dios Yayata ricsin.
40011028	Ñucaman shamuichic, sanpayashcacuna, llaquirishcacuna: ñuca cancunata samachishami.
40011029	Ñuca yachachishcata aparichic, ñucata catichic, ñuca casi shuncuyuc, llaqui shuncuyuc cani; cancunaca ganas causanata ñucapi tupanquichic.
40011030	Ñuca yachachishca aparipac cañ, pancalla can.
40012001	Shuc samana puncha, Jesus shuc tarpushca ucuta puricurca; paihuan puriccuna, yarcashpa, trigo huancucunata aisashpa, muyucunata micucunurca.
40012002	Fariseocuna, chaita ricushpa, Jesusta ninurca: —Riqui, can yachachishcacuna samana punchapi mana ranatarañacun.
40012003	Rimanucpi uyashpa Jesus cutipashpa nirca: —¿Manachu David rashcata liircanquichic, pai paihuan tiyaccunantin yarcashcapi?
40012004	Diospac huasiman yaicushpa, camari tantacunata micunurca; chai laya tantata manapi micunata ushan, pacricunalla mieunun.
40012005	Moisespac camachic quillcapi ¿manachu liircanquichic pacricuna Diospac huasipi samana punchapipash llancashcata?; chashna rashpa, juchata mana ranacun.
40012006	Ñuca Diospac huasimanta yalli balicmi cani.
40012007	Cancuna mana atiparcanquichic quilica ricuchishcata, cashna nicpi: Shuccunamanta llaquirichic; chaitami munani. Huacra camaricunata mana munanichu. Cancuna chaita atipashpa, jucha illaccunata mana cautsayachinquichicman.
40012008	Cai RUNA samana punchapac amumi can.
40012009	Chaimanta rishpa, Jesus tantarina huasipi yaicurca.
40012010	Chaipi shuc huacllishca maquiyuc runa tiyarca; fariseocuna "imata rashpa Jesusta cautsayachishun" nishpa paita tapunuxca: —¿Samana punchapi shuc uncuc runata alliyachina balinchu?
40012011	Jesus cutipashpa nirca: —Cancuna shuc huihuata charishpa, chai huihua samana puncha shuc jutcupi urmacpi, ¿manachu surcunquichic?
40012012	Runa huihuamanta yalli balicmi. Chashna cacpi, samana puncha allita rurana usharin.
40012013	Chai huasha, huacllishca maquiyucta nirca: —Canpac maquita chutachi. Chutachicpi, huacllishca maqui chai shuc maqui shina alliyashca saquirirca.
40012014	Fariseocuna, chaimanta llucshishpa, paicunapura rimarinurca imashnata Jesusta huañuchishun nishpa.
40012015	Chaita yachashpa, Jesus chaimanta rirca; achca runa paita catinurca. Jesus tucui laya uncushcacunata alliyachirca;
40012016	paicunata alliyachishpa nirca: —Ama imatapash ñucamanta huillanquichichu.
40012017	Chashna tucurca profeta Isaias ñaupa quillcashca pactarincapac; cashna mari quillcashca carca:
40012018	Caimi ñucata sirbic runa, ñuca acllashca. Paita llaquini, paipi cushiyani. Ñuca samaita paipac jahuapi churasha. Pai tucui runacunata allita rashpa causancapac yachachinca.
40012019	Shuccunahuan piñashpa mana rimancachu; paipac shimita callecunapi mana uyachincachu.
40012020	Paquirinalla pintuta mana paquincachu; huañucuc chinpusuta mana huañuchiccachu, tucui pachapi paipac shimita uyachinacama.
40012021	Tucui llactacuna paita chapashpa causanunca.
40012022	Shuc puncha, shuc supai japishca runata Jesuspacman pushanurca; chai runa mana ricuc, mana rimac carca. Jesus paita alliyachicpi, chai runa ricuncapac, rimancapac callarirca.
40012023	Chaita ricushpa, tucui runacuna mancharinurca nishpa: —Davidpac churichu cai runa?
40012024	Ranti, fariseocuna chaita uyashpa ninurca: —Cai runa Belcebu nishca supaicuna apupac shutihuan supaicunatajichun.
40012025	Jesus, paicuna yuyacushcata yachashpa, nirca: —Shuc llactapi causaccuna chican chican chaupiricpi, chai llacta tucurincami. Shuc huasipi causac aillucuna, paicunapura piñanacushpa, tucurinuncami.
40012026	Chashanallata, supai apu, supaicunata jichushpa, pai quiquinllata chicnin; quiquinllata chicnicpi, paipac ushai tucurincami.
40012027	Cancuna ninquichic: "Can supai apupac ushaihuan supaicunatajiehunqui". Chashna cacpi, ¿cancunata caticcuna pipac ushaihuan supaicunata jichunun? Paicuna rurashcahuan cancuna pantashcata ricuchinun.
40012028	Ñucaca Dios Samaipac ushaihuan supaicunata jichuni; chashna rashcahuan Diospac pacha cancunaman ña pactamushcata ricuchini.
40012029	¿Maican shuc sinchi runapac huasiman yaicunca shuhuancapac, ñaupacta paita mana huatashpa? Paita huatashca huasha, shuhuanata ushanca.
40012030	Maicanpash ñucahuan mana tiyashpa, ñucata chicnin; ñucahuan mana pallac runa chausichin.
40012031	Chashna cacpi, cancunata nini: Tucui laya juchacunata, tucui jirus shimicunata runacunaman pichana usharin; ranti maicanpash Santo Samaita piñashpa rimacpi, mana usharin perdonai tucuncapac.
40012032	Chashnallata, maicanpash cai RUNATA piñashpa rimacpi, perdonai tucunca; ranti, Santo Samaita piñashpa rimac runa mana perdonai tucunca cai pachapi shamuna pachapipash.
40012033	Caitapash nirca Jesus: —Alli yura alli muyucunata aparin; mana balic yura mana balic muyucunata aparin; shuc yura paipac muyumanta ricsirin.
40012034	Machacui miraicuna, ¿cancuna manallicuna cashpa, imashna allita rimana ushanquichic? Runa shuncupi charishcata riman mari.
40012035	Alli runa allita riman paipac shuncu alli cashcaraicu; manalli runa manallita riman, paipac shuncu manalli cashcaraicu.
40012036	Taripana punchapica, runa yanca rimash camanta taripai tucunca.
40012037	Can rimashcacunamanta jucha illacmi tucunqui; can rimashcacunamanta cautsayachi tucunqui.
40012038	Shuc puncha, huaquin fariseocunahuan quillcata yachaccunahuan Jesusta ninurca: —Yachachiccama, shuc mana raipacta rurapai ñucanchic ricuncapac.
40012039	Jesus cutipashpa nirca: —Cai manalli runacuna, Diosta mana uyac runacuna shuc mana raipacta ricuna munanun; shuc mana raipacta mana ricununcachu; profeta Jonas—huan tucuscata yuyarichisha.
40012040	Jonas quimsa puncha tutantin chai jatun yacu aicha ucupi tiyashca shina, chashnallata cai RUNA quimsa puncha tutantin allpa ucupi tiyancami.
40012041	Ninive llactapi tiyashcacuna cunan causaccunata cautsayachinunca taripana puncha; paicuna Diosman ticranurca mari, Jonas huillashcata uyashpa: cancunapacpica shuc Jonasmanta yalli balic tiyanmi.
40012042	Sur nishcamanta jatun apu huarmi cunan causaccunata cautsayachinca; pai carumanta shamurca mari Salomon yachashcata uyancapac; cancunapacpica shuc Salomonmanta yalli balic tiyanmi.
40012043	Shuc millai supai shuc runa ucumanta llucshishpa, chunlla allpapi puricachan, samasha nishpa; maipi samanata mana tupashpa, paipac shuncupi nin: "Ñuca llucshishca runa ucuman ticrasha".
40012044	Chaiman ticrashpa, chai runata tarin chushac huasi shinata, allichishcata, pichashcata.
40012045	Chaita ricushpa, chaimanta rishpa, shuc canchis supaicunata pushamun, paimanta yalli millaicuna; tucuicunaca chai runapi causancapac yaicunun. Yaicunucpi, chai runa ashtahuan manalli saquirin. Chai layallata tucunca cai manalli runacunahuan.
40012046	Jesus chaira rimacucpi, paipac mamahuan, paipac huauquicunahuan shamunurca; huasi canchapi saquirinurca, "paihuan rimarinata munanchic" nishpa.
40012047	Shuc runa Jesusta nirca: —Uyai, canpac mama ailiucunantin canchapi tiyanun, canhuan rimarinata munanun.
40012048	Chaita rimashca runata nirca Jesus: —¿Pitac can ñuca mama?, ¿picuna canun ñuca huauquicuna?
40012049	Huasha, pai yachachishcacunata ricuchishpa nirca: —Caicunami ñuca mama, ñuca huauquicuna. Ñuca jahua pachapi tiyac Yaya munashcata pactachic runa paimi ñuca huauqui, ñuca pani, ñuca mama.
40013001	Jesus huasimanta llucshishpa, cucha pataman rishpa tiyarirca.
40013002	Achca runa tantaricpi, shuc canua ucuman yaicushpa, tiyarirca; runacunaca yacu patapi saquirinurca.
40013003	Unaita Jesus paicunata yachachirca cashna rimashpa: —Shuc runa chacraman tarpuncapac rirca.
40013004	Tarpucpi, hua quin muyucuna ñanpipi urmanurca. Pishcucuna shamushpa micunurca.
40013005	Huaquin muyucuna rumi panpapi urmanurca; mana achca allpa tiyashcapi; utcalla huiñarirca, allpa mana yapa ucuta cacpi.
40013006	Inti llucshicpi, huiñashca muyu ruparirca; sapi illac cashcaraicu chaquirirca.
40013007	Huaquin muyucuna huita ucupi urmanurca; huitaca alli. muyuta mana huiñachirca.
40013008	uaquin muyucuna alli allpapi urmanurca; sumac huiñarinurca, achcata aparinurca: huaquin muyumanta shuc patsac muyu llucshirca, huaquinmanta sucta chunca muyu, huaquinmanta quimsa chunca muyu.
40013009	Rinriyuc runa alli uyachun.
40013010	Rimacpi, yachachishcacuna Jesusm tapunurca nishpa: —¿Imaraicu runacunata chashna shimicunahuan yacha chinqui?
40013011	Jesus cutipashpa nirca: —Dios paipac pacashca shimita cancunaman ricuchin; ranti, shuccuna mana atipana ushanun.
40013012	Charic runa ashtahuan cui tucunca, ashtahuan charincapac; ranti, mana charicmanta pai charishcashituta quichununca.
40013013	Chairaicu, paicuhaman chai iaya shimicunahuan rimani; paicuna ricushpapash, mana ricushca shina saquirinun; uyancapac, uyanun; ranti, mana atipanun, mana uyashca shina saquirinun.
40013014	Chashna cacpi, profeta Isaias rimashca paicunapi pactarin; cashna rimashca carca: Cancuna shuti pacha uyanquichic; ranti, mana atipanquichic. Shuti pacha ricunquichic, ranti mana ricushca shina.
40013015	Cai runacunapac uma yapa sinchi tucurca; mana alli uyanun; ñahuicunata quillpashcata charinun, ama ñahuicunahuan ricuncapac, ama rinricunahuan uyancapac, ama yuyaihuan atipancapac, ama ñucaman ticrancapac "ñucanchicta janpipai" nishpa.
40013016	Ranti, cancuna cushiyucmi canquichic, cancuna uyanquichic mari, ricunquichic mari.
40013017	Shuti cancunata nini, achca profetacuna, achca alli runacuna cancuna ricurashcata ricunata munashpallata, mana ricunushcachu; cancuna uyarashcata uyanata munashpallata, mana uyanurcachu.
40013018	Huasha, Jesus nirca: —Uyahuaichic imata yachachin tarpucmanta rimashca:
40013019	Ñanpipi urmashca muyucuna Diospac shimita yanca uyacta ricuchinun; supai shamushpa, quichun chai runa shuncupi Dios tarpushcata.
40013020	Rumi allpapi tarpushca, shimita uyac runata, chaita cushihuan chasquic runata ricuchin:
40013021	mana sapiyuc tucushpa mana sinchicun; llaquicuna shamucpi Diospac shimiraicu, chai runa ininata saquin.
40013022	Huita ucupi urmashca muyu, shimita chasquic runami; chai runa cai pacha imacunapi, cai pacha cushicunapi shuncuta churan; chaicuna alli shimita huañuchinun; chai muyu alli huiñacpipash, mana aparinchu.
40013023	Alli allpapi tarpushca, shimita uyac, shimita chasquic runata ricuchin; chai shimi paipac shuncupi alli huiñan, sumac aparin; caran muyu shuc patsata aparin, huaquin muyu sucta chunca muyuta aparin; huaquin muyu quimsa chunca muyuta aparin.
40013024	Jesus shuctapash rimarca cashna nishpa: —Diospac pachapi shuc cullquiyuc runahuan tucushca shina tucun: Shuc runa alli trigo muyuta paipac chacrapi tarpuchirca.
40013025	Paipac runacuna puñucunucpi, shuc paita chicnic runa shamushpa, mana balic muyuta chaillapi shitashpa, rirca.
40013026	Trigo ña tuctucucpi, chai shuc mana balic quihuapash ricurirca.
40013027	Chaita ricushpa, sirbiccuna amuta huillacrinurca nishpa: —Amu, ¿manachu alli muyuta canpac chacrapi tarpuchircanqui? ¿Maimanta chai mana balic quihua huiñarca?
40013028	Amu nirca: —Ñucata chicnic runa chaita rarca. Sirbiccuna ninurca: —Can munacpi, chai quihuata surcucrishun.
40013029	Amu nirca: —Mana; quihuata pilashpa, trigotapash pilanquichicman.
40013030	Pucunacama saquichic; pallana pacha, yanca quihuata ñaupacta pallanquichic rupachincapac; huasha alli trigota pallanquichic, huasipi huacaichincapac.
40013031	Jesus shuctapash rimarca nishpa: —Diospac pacha shuc mostaza nishca muyu shinami.
40013032	Tarpushcapi, tucui muyumanta yalli uchilla can; huasha huiñan, tucui quihuamanta yalli jatun tucun, shuc yura shina tucun; huairapi huanpuric pishcucuna shamushpa, paipac pallcacunapi huasinun.
40013033	Cai shuctapash rimarca: —Diospac pacha levadura nishca shinami; shuc huarmi ansashituta japishpa, quimsa tupu harinahuan masan, tucui punquirinacama.
40013034	Chashna shimicunahuan Jesus runacunata yachachicurca; shuc laya shimicunahuan, mana.
40013035	Chashna tucurca profeta rimashca pactarincapac, cashna mari quillcashca carca: Yachachina shimicunahuan rimasha; Dios cai pachata rurashcamanta pacalla tiyashcata huillasha.
40013036	Chai shimicunta rimashca huasha, Jesus runacunata cachashpa, huasiman yaicurca; yachachishcacuna shamushpa, paita ninurca: —Mana balic quihuamanta rimashcata ñucanchicta yachachipai.
40013037	Jesus cutipashpa nirca: —Alli muyuta tarpuc runa cai RUNAMI.
40013038	Chacra cai pachami; alli muyu jahuapacha churicunata ricuchin; mana balic muyu supaita caticcunata ricuchin;
40013039	mana balic muyuta tarpuc supaimi; paliana, cai pacha tucurinami; pallaccuna angelcunami canun.
40013040	"Mana balic quihuata pallanushca shina rupachincapac, chashnallata tucunca cai pacha tucuricpi.
40013041	Cai RUNA paipac angelcunata cachanca paipac pachamanta tucui manallita ruraccunata anchuchincapac;
40013042	paicunata jatun nina ucupi shitanunca; chaipi huacai, tucui sami nanaicuna tiyanca,
40013043	Ranti, allicuna inti shina tucushpa, puchaclla ricurinunca Yaya huasipi.
40013044	"Diospac pacha allpa ucupi pacashca jatun curimuyu shinami; chai curimuyuta tupac runa, cutillata chai allpallapi pacan; cushiyashpa, pai charishcacunata catun chai allpata rantincapac.
40013045	"Diospac pacha shuc rantic catuc runa shinami, yapa balic perla nishca rumicunata mashcac.
40013046	Shuc yapa balicta tarishpa, tucui pai charishcata catun chai rumita rantincapac.
40013047	"Diospa pacha shuc llica shinami. Yacu aichacunata japiccamacuna llicata cuchapi shitanun, tucui laya aichacunata japinpapac.
40013048	Llica ña juntaricpi, allpaman aisanun; tiyarishpaca, alli aichacunata ashancapi churanun, mana baliccunata jichunun.
40013049	Chashnami tucunca, cai pacha tucuricpi. Angelcuna shamununca; manallicunata, allicunamanta chicanyachishpa,
40013050	nina ucupi shitanunca. Chaipi jatun huacai, tucui sami nanai tiyanca.
40013051	Jesus rimashca huasha tapurca: —Chai tucuita atiparcanquichichu? Cutipashpa ninurca: —Ari.
40013052	Jesus yapashpa nirca: —Tucui camahic quillcata yachac, Diospac shimipi yachachishca cashpa, shuc huasi amu shinami; paipac malacunamanta mushuta maucatapash llucshichin.
40013053	Jesus chaicunata rimashca huasca, chaimanta rishpa,
40013054	paipac quiquin llactaman pactarca. Chai llactapi tiyac tantarina huasipi yachachincapac callarirca; uyaccuna mancharishpa ninurca: —Pai yachashcata maimanta yachan? Mana raipaccunata ranata maimanta charin?
40013055	Cai runa carpintero churimi, paipac mama Mariami. Santiago, Jose, Simon, Judas paipac huauquicuna canun;
40013056	paipac panicunapash ñucanchihuan causanun. Cahshna cacpi, maimanta chai tucuita charin?
40013057	Chashna nishpa, Jesusta mana uyanurcachu. Jesus paicunata nirca: —Maipipash profetata llaquinun; paipac llactamanta caccuna, quiquin aillucuna paita mana llaquinunchu.
40013058	Chai llactapica ansa mana raipaccunata rurarea, paicuna Jesusta mana ininucpi.
40014001	Herodes Galipeapi jatun apu cashpa,; Jesusmanta rimarishcata uyarca;
40014002	paihuan tiyaccunata nirca: —Chai runa bautisac Juanmi, huañushcacunamanta causarishca. Chairaicu mana raipaccunata rurana ushan.
40014003	Shuc puncha Herodes Juanta japichishpa huatashpa, chunta curralpi huichcashca carca. Chaita rurarca Herodias shutiyuc huarmiraicu; chai huarmi Herodespac huauqui Felipepac huarmi carca; Herodes paita japishca carca.
40014004	Juan paita camachic carca nishpa: —Shucpac huarmita japircanqui; mana allichu.
40014005	Herodes Juanta huañuchinata munarca; ranti, runacunata mancharca, tucuicuna Juan Diospacmanta rimac cashcata yuyarinurca mari.
40014006	Herodes pacarishca punchata raiminucpi, Herodiaspac ushushi micuraccuna ñaupacpi tushurca; Herodes munaihuan ricurca,
40014007	chairaicu paita nirca: —Imatapash mañahuacpi cushcanqui.
40014008	Chai malta huarmi, chaita uyashpa, paipac mamata tapushca huasha, Herodesta nirca: —Bautisac Juanpac umata shuc callanapi cuhuanqui,
40014009	Rimacpi uyashpa Jerodes yapa llaquirirca; chashnapash, chaipi tiyaccuna ñaupacpi cusha nishcamanta "can mañahuanata cushcanqui" nishpa, umata cunuchun rimarca.
40014010	Chai ucu, Juanta chunta curralpi huañuchincapac shuc suldaruta cacharca;
40014011	huañuchishpa, paipac umata shuc callanapi Herodiaspac ushushiman apamurca; paica mamaman curca.
40014012	Juanta caticcuna chaita uyashpa, paipac ayata apashpa rishpa panpanurca; chai huasha Jesusta huillacrinurca.
40014013	Bautisac Juanta huañuchinushcata uyashpa, Jesus canuapi chaimanta rirca runa illashcaman. Runacuna chaita yachashpa, ñanpita paita catinurca.
40014014	Jesus canuamanta llucshishpa, achca runacunata ricushpa, paicunamanta llaquirirca, paicuna pushamushca uncuccunata janpirca.
40014015	Ña tutayacucpi, yachachishcacuna Jesusta ninurca: —Cai panpapi runa huasi ilian, puncha ña tucuriran; runacunata cachari mayan llactacunapi micunata rantinuchun.
40014016	Jesus cutipashpa nirca: —Mana mutsun paicuna rincapac, cancunallata paicunata caraichic.
40014017	Chaita uyashpa ninurca: —Pichca tantallata ishcai challuantin charinchic.
40014018	Rimanucpi uyashpa Jesus nirca: —Caiman apamuichic.
40014019	Huasha, runacunata allpapi quihuajahuapi tiyarichirca; pichca tantata, ishcai chaliuata japirca; jahuaman ricushpa, Diosta pacrachurca; huasha, tantata paquishpa, yachachishcacunaman curca, paicuna runacunata carancapac.
40014020	Tucuicuna sacsacta micunurca; puchushcacunata pallashpa, chunca ishcai ashancata juntachinurca. Micuc caricunalla pichca huarancashi canurca, huarmicunata huahuacunatapash mana yupashca.
40014022	Runacunata carashca huasha, Jesus yachachiscacunata canuapi yaicuhirca nishpa: —Ñucata ñaupashpa, cuchata chinpaichic ñuca runacunata cacharinacama.
40014023	Runacunata cacharishpa, Jesus urcuman sapalla sicarca Dios-huan rimarincapac. Tutayashcapi, chaillapi tiyarca.
40014024	Canuapi riccuna cucha chaupiman tiyanurca; bacu japi tucunurca, huaira ñahuipuramanta shamucpi.
40014025	Ña punchayacpi, Jesus paicunapacman shamurca, yacu jahuata purishpa.
40014026	Canuapi tiyac runacuna, Jesus yacu jahuata puricucpi ricushpa, yapa mancharinurea, Caparinurca nishpa: —Ayami can.
40014027	Jesus paicunata nirca: —Cariyaichic, ama mancharichichu, ñucami cani.
40014028	Pedro chaita uyashpa nirca: —Apunchic, can cashpa, ñucata canpacman shamuchipai yacujahuata.
40014029	Jesus "shamui" nicpi, Pedro canuamanta llucshishpa, yacu jahuata puricurca Jesus tiyashcaman.
40014030	Yapa sinchi huairacuepi mancharca; manchashpa, panparincapac callarirca. Panparicucpi, caparirca nishpa: —¡Apunchic, quishpichihuapai!
40014031	Jesus maquihuan paita japishpa nirca: —Ansalla inic runa, ¿imaraicu mancharircanqui?
40014032	Paicuna canuapi yaicushcallahuan huaira aisarirca.
40014033	Canuapi tiyaccuna, Jesuspac ñaupacpi cuncurishpa, ninurca: —¡Shuti pacha, can Diospac churi canqui!
40014034	Cuchata chinpashpa, Genesaretman pactashpa, llutarinurca.
40014035	Chaipi causac runacuna, Jesusta ricsishpa, tucui llactacunaman shimita cachanurca "Jesus shamushcami" nishpa; chaita uyashpa, uncuccunata pai tiyashcaman pushanurca.
40014036	Uncuccunaca Jesusta mañanurca nishpa: —Canpac churanallata llancachipai. Llancaccunaca alliyanurca.
40015001	Huaquin fariseocuna Jerusalenmanta shamushca ya chaccunantin Jesuspacman shamushpa tapunurca:
40015002	—¿Imaraicu canpac runacuna ñucanchic ñaupacuna yachachishcata mana pactachinun? Maquicunata mana maillanun micuncapac.
40015003	Chaita uyashpa, Jesus tapurca nishpa: —Cacunaca ¿imaraicu Dios camachishcata mana uyan quichic, cancunapac yachaita catincapac?
40015004	Dios cashna mari rimarca: "Canpac yayata canpac mamatapash uyana canqui. Quiquin yayata, quiquin mamata maldisiac runa huañuchun".
40015005	Ranti, cancuna ninquichic: "Shuc runa paipac yayata, paipac mamata rimashpa nicpi: Ñuca tucui charishcata Diosman chasquichircani, mana ima tiyahuan cancunata yanapancapac";
40015006	chashna nishpa, yayata, mamata mana yanapanachu. Chashna rurashpa, Dios rimashcata mana pactachinquichic, cancunapac yachaita catincapac.
40015007	¡Llullacamacuna! Allimi Isaias cancunamanta rimashpa, cashna quillcarca:
40015008	Cai runacuna shimillahuan ñucata llaquinun; paicunapac yuyai ñucamanta carumi can.
40015009	Yancamanta ñucata chacchanun; paicuna yachachishca runapac shimillami.
40015010	Chai huasha, runacunata cayashpa, rimarca nishpa: —¡Uyahuaichic, atipaichic:
40015011	Imapash runa ucuman yaicushpa mana mapayachin; runapac yuyaimanta llucshic, chaimi runata mapayachin.
40015012	Rimacpi Jesus, yachachishcacuna paita ninurca: —Can rimashcata uyashpa, fariseocuna yapa piñarinurca.
40015013	Jesus cutipashpa nirca: —Ñuca jahua pachapi tiyac Yaya mana tarpushca yura sapintin surcushca canca.
40015014	Ama paicunata uyaichichu; ñausacuna cashpa, ñausacunata pushanun. Shuc ñausa shuc ñausa runata pushacpi, ishcaintin jutcupi urmanunca.
40015015	Rimacpi, Pedro paita nirca: —¿Imata yachachin can rimashca?
40015016	Jesus cutipashpa nirca: —Cancunapash manachu atipanquichic?
40015017	Shimi ucupi yaicuc huicsaman rin, huasha canchaman llucshin; ¿chaita manachu atipanquichic?
40015018	Ranti, shimimanta llucshic shuncumanta shamun; chaimi runata mapayachin.
40015019	Runa shuncumanta llucshinun manalli yuyaicuna, runata huañuchinacuna, shucpac huarmita japinacuna, yumashpa juchallinacuna, shuhuanacuna, llullanacuna, caminacuna;
40015020	chaicunami runata juchayucta ruranun; ranti, maquita mana maillashpa micuna mana runata mapayachin.
40015021	Jesus runacunata yachachishca huasha, Sidon llacta, Tiro llacta tiyac suyuman rirca.
40015022	Shuc cananea huarmi, Jesusta caticcunahuan tuparishpa, caparishpa nirca: —Apunchic, Davidpac churi, ñucamanta llaquiripai; shuc millai supai ñuca ushushita yapa llaquichin.
40015023	Jesus mana imata cutiparca. Yachachishcacuna paita ninurca: —Chai huarmita uyapai, caparishpalla ñucanchicta caticun.
40015024	Jesus cutipashpa nirca: —Ñuca Israelmanta chincarishca huihuacunamanlla cachashca cani.
40015025	Huarmi, Jesuspacman shamushpa, tuhuaman urmashpa nirca: —¡Apunchic, yanapahuai!
40015026	Jesus paita nirca: —Churicunapac micunata allcucunaman shitana mana allichu.
40015027	Huarmi nirca: —Ari, Apunchic, chashnami can; chashna cacpipash, allcucuna mesamanta urmac puchucunata micuc canun.
40015028	Chaita uyashpa, Jesus nirca: —uarmi, yapa sinchita ininqui; can munashca shina tucuchun. Chaita rimashca shina, paipac ushushi alliyashca saquirirca.
40015029	Jesus chaimanta rishpa, Galilea cucha pataman pactarca; huasha, shuc urcuman sicashpa, tiyarirca.
40015030	Achca runa pai tiyashcaman shamunurca, tucui sami uncuccunata pushamushpa: jancacuna, ñausacuna, shimi illaccuna, pullu maquicuna. Jesuspac ñaupacpi paicunata saquinucpi, pai tucuicunata alliyachirca.
40015031	Jesus rashcacunata ricushpa runacuna mancharinurca, shimi illaccuna rimai callarinurca mari; pullu maquicuna allichi tucunurca; jancacuna purinurca; ñausacuna ricunurca. Tucuicunaca Diosta chacchancapac callarinurca.
40015032	Chai huasha, Jesus yachachishcacunata cayashpa nirca: —Cai runacunamanta llaquirini; ña quimsa punchata ñucahuan tiyanun; micunata mana charinun. Mana carashpa paicunata caphana mana alli yachihuan; ñanpipi sanpayashpa purincapac mana ushanunman.
40015033	Yachachishcacuna ninurca: —Cai runa illac panpapi maimanta paicunata cararinca, chashna achcacuna canucpi?
40015034	Rimanucpi, Jesus paicunata tapurca: —¿Mashna tantata charinquichic? Cutipanurca: —Canchis tantata charinchic; ansa yacu aichapash tiyan.
40015035	Chaita uyashpa, Jesus nirca: —Runacunata allpapi tiyarichichic.
40015036	Tiyarinucpi, Jesus tantacunata yacu aichacunapash maquipi charishpa, Diosta pacrachurca. Huasha, tantacunata paquishpa, yachachishcacunaman curca; yachachishcacuna runacunata caranurca.
40015037	Tucuicuna sacsacta micunurca; puchushcata pallashpa, canchis ashancata juntachinurca.
40015038	Micuccuna caricunalla chuscu huaranca canurca, huarmicunata huahuacunatapash mana yupashca.
40016001	Fariseocuna saduceocunantin Jesuspacman rinurca paita camancapac; paita tupashpa ninurca: —Jahua pachapi shuc mana raipata rurai ñucanchic ricuneapac.
40016002	Jesus cutipashpa nirca: —Chishiyacucpi ninquichic: "Caya puncha alli puncha canca, puyucuna pucaclla ricurinun mari".
40016003	Tutamanta ninquichic: "Cunan tamiancami, yapa yana ricurin mari". Llullacamacuna: Tamia punchata, rupai punchata ricsinquichic jahua pachata ricushpa; ranti, cai punchacunapi tucushcata mana atipanquichic.
40016004	Cai manalli runacuna, Diosta mana uyac runacuna, shuc mana raipacta mañanun; shuc mana raipacta mana ricununcachu, profeta Jonas-huan tucushcata yuyarichisha. Chaita rimashpa, paicunata saquishpa, rirca.
40016005	Yachachishcacuna cucha chinpaman rinushcapi, tantata apana cuncarinushca carca.
40016006	Jesus paicunata nirca: —Uyahuaichic: fariseocunapac saduceocunapacpash levadurata yuyanquichic.
40016007	Yachachishcacuna chaita uyashpa, paicunapura rimarinurca nishpa: —Chaita nin ñucanchic tantata mana apamushcaraicu.
40016008	Jesus chaita yachashpa nirca: —¿Imaraicu "tantata mana charinchic "nishpa rimaricunquichic? Ansalla ininquichic.
40016009	Chaira manachu atipanquichic? ¿Manachu yuyarinquichic ñuca pichca huaranca runacunata pichca tantallahuan carashcapi mashna ashanca puchushcata?
40016010	¿Manachu yuyarinquichic puchushcahuan mashna ashanca juntarishcata, ñuca chuscu huaranca runacunata canchis tanta huan carashcapi?
40016011	Chashna cacpi, ¿manachu atipanquichic mana tantamanta rimashcata ñuca cancunata rimashcapi "Fariseocunapac, saduceocunapac levadurata yuyanquichic" nishpa?
40016012	Chaita uyashpa, allita yachanurca "paicunapac levadura ta yuyanquichic" nishpa rimashcapi, mana tanta rurana levaduramanta rimashcata, ranti fariseocuna saduceocuna yachachishcamanta rimashcata.
40016013	Jesus Filipo Cesarea nishca suyuman pactashpa, yachaehishcacunata tapurca: —Imata ninun runacuna cai RUNamanta?
40016014	Cutipashpa ninurca: —Huaquincuna "Bautisac Juanmi" ninun; shuccuna "Eliasmi" ninun; shuccuna "Jeremiasmi" ninun, "jatun profeta chari" ninun.
40016015	Jesus cutillata tapurca: —¿Cancúnaca pimi nishpata yuyanquichic ñucata?
40016016	Simon Pedro cutipashpa nirca: —Can Mesiasmi canqui, causac Diospac Churimi canqui.
40016017	Rimacpi uyashpa Jesus nirca: —Cushiyucmi canqui, Jonaspac churi Simon. Can rimashca shimita manapí runa canta yachachirca; ñuca jahua pachapi tiyac Yayalla chaita rimachirca.
40016018	Ñúcaca canta nini: "Can Pedromi canqui (Pedro nishpa "rumi" nin). Cai rumi jahuapi ñuca iglesiata shayachisha. Ucupacha supaicuna paita mana atununcachu.
40016019	Jahua pacha llavicunata cushcanqui; cai pachapi imatapash can huatacpi, jahua pachapi huatashcami canca. Cai pachapi imatapash can pascacpi, jahua pachapi pascara saquirinca.
40016020	Chaipac huasha Jesus paicunata nirca: —Ñuca Mesias cashcata ama pitapash rimaichichu.
40016021	Huasha yachachishcacunata nirca: —Ñuca Jerusalenman rina cani; chaipi rucucuna, pacriyaya apucuna, camachic quillcata yachaccuna ñucata llaquichinunca, ñucata huañuchinunca; chashnapash, quimsa punchapi causarisha.
40016022	Chaita uyashpa, Pedro Jesusta chicanman pushashpa, paita camachincapac callarirca nishpa: —Apunchic, chaita Dios ama munachun; canhuan ama chashna tucuchun.
40016023	Jesus ticrashpa paita nirca: —Ñuca ñahuimanta anchuri, supai. Ñuca rina ñanpimanta anchuchinata munahuanqui. Can runa shina yuyanqui, Dios munashcata mana atipanquichu.
40016024	Huasha yachachishcacunata nirca: —Maicanpash ñucata catinayashpa, quiquin munaita saquichun; crusta aparishpa, ñucahuan shamuchun.
40016025	Maicanpash causaita tarishpa, chaita chincachincami; ranti quiquin causaita chincachic ñucamanta, causaita tarincami.
40016026	¿Imata yapachin shuc runa cai pachata yapachishpa, causaita chincachicpi? ¿Imata cunca shuc runa paipac causai rantimanta?
40016027	Shuc puncha, cai RUNA paipac Yayapi apu tucushpa, shamunca an gelcunahuan pacta; caran runa chashquinca amu rurashca tuputa.
40016028	Shuti cancunata nini: Caipi tiyaccuna-manta huaquincuna chaira mana huañushpa, cai RUNA apu tucushpa shamushcata ricununca.
40017001	Sucta puncha huasha, Jesus Pedrota, Jacobota, paipac huauqui Juanta chicanman cayashpa, shuc jahua urcuman paicunata pusharca.
40017002	Paicuna ricuranucpi, Jesus shuc laya tucurca; paipac ñahui punchaclla inti shina ricurirca; paipac churana chiuclla ricurirca.
40017003	Chaipi, Moises-huan Elias-huan ricurimunurca Jesus-huan rimarishpa.
40017004	Pedro chaita ricushpa nirca: —Apunchic, allimi caipi saquirincapac. Can munacpi, quimsa tanputa rurashun: canpac shuc, Moisespac shuc, Eliaspac shuc.
40017005	Chaira rimacucpi, shuc puyu paicunata quillparca; puyumanta shuc shimi uyarirca cashna nishpa: —Caimi ñuca llaquishca Churi, paita uyana canquichic.
40017006	Yachachishcacuna, chaita uyashpa, yapa mancharishpa, tuhuaman urmanurca.
40017007	Jesus mayanyashpa, paicunata llancarcanishpa: —Shayarichic, ama manchaichichu.
40017008	Ricushpaca, Jesusllata ricunurca; shuccuna illanurca.
40017009	Urcumanta uraicucunucpi, Jesus paicunata nirca: —Ama pitapash cancuna ricushcata rimaichichu cai RUNA huañushcacunamanta causarinacama.
40017010	Chaita uyashpa yachachishcacuna Jesusta tapushpa ninurca: —¿Imaraicu quillcata yachaccuna "Elias ñaupacta shamuna can" nishpa ninun?
40017011	Jesus cutipashpa nirca: —Shuti, Elias ñaupacta shamunca tucuita allichincapac.
40017012	Cuti, ñuca cancunata nini: Elias ña shamurca, paitaca mana ricsinurcachu, paicuna munashcata paihuan ruranurca. Cai RUNApash paicunapi llaquichi tucunca.
40017013	Rimacpi uyashpa, Jesus Bautisac Juanmanta rimashcata yachachishcacuna atipanurca.
40017014	Runacuna tiyashcaman pactanucpi, shuc runa Jesuspacman shamushpa, tuhuaman urmashpa, nirca: —
40017015	Apunchic, ñuca churimanta llaquiripai; achca cuti millai uncui paita japin; ninapi, yacupi urman; yapa ñacarin.
40017016	Can yachachishcacunapacman pushamurcani; paita allichincapac mana ushanurca.
40017017	Jesus nirca: —¡Mana inic runacuna, manallita ruraccuna! ¿Imuracama cancunahuan tiyasha? ¿Imuracama cancunata aparisha? Huanprata pushamuichic.
40017018	Pushamunucpi, Jesus supaita piñarca, chai huanpramanta llucshichirca; chai ucu alliyarca.
40017019	Huasha, yachachishcacuna Jesus-huan pacalla rimarishpa, tapunurca: —¿Imaraicu supaita llucshichinata mana usharcanchic?
40017020	Jesus paicunata nirca: —Cancuna ansalla inishcaraicu. Cancuna inishca shuc ichilla tarpuna muyu tupu cacpi, chai urcuta ninquichic: "Chaimanta anchuri, shucman ri", urcuca anchurincami. Cancuna sinchita inishpa tucuita ushanquichic.
40017021	Chashnapash, chai sami supaicuna Diosta mañashcallahuan, sasishcallahuan jichurin.
40017022	Galilea suyuta puricunucpi, Jesus paicunata nirca: —Cai RUNA japishcami canca, runacuna paita huañuchinunca; chashnapash quimsa punchapi causarinca.
40017024	Cafarnaun llactaman pactanucpi, tenplo inpuesto cullquita mañaccuna Pedropacman rishpa tapunurca: —¿Cancunata yachachic tenplo inpuesto cullquita manachu cun?
40017025	Pedro cutipashpa nirca: —Ari, cunmi. Huasiman pactanucpi, Jesus Pedrota nirca: —Simon, ¿cai pacha apucuna picunamanta inpuesto nishca cullquita japinun: paipaccunamantachu? ¿chicancunamantachu? ¿Imata yuyanqui?
40017026	Pedro cutipashpa nirca: —Chicancunamantami. Jesus nirca: —Chashna cacpi, paipaccuna mana cuna canun.
40017027	Chashnapash, paicuna ama piñarincapac, cuchaman rishpa, ansiluta shitanqui; ñaupac micuc aichata japishpa, paipac shimi ucupi shuc cullquita tarinqui; chai cullqui pactancami canmanta ñucamantapash pagancapac; chai cullquita paicuna man cunqui.
40018001	Chai punchallapi, yachachishcacuna Jesusta tapunurca: —¿Diospac pachapi maican runa ashtahuan jatun canca?
40018002	Tapunucpi, Jesus shuc huahuata cayashpa, paicuna ucupi shayachirca, nishpa: —
40018003	Shuti nini, cancuna mana turcarishpa huahua shina tucuncapac, Diospac pachapi mana yaicunquichic.
40018004	Chashna cacpi, quiquinllata uchillayashpa cai huahua shina tucuc, paimi Diospac pachapi mai jatun canca.
40018005	Maicanpash ñuca shutipi cashna huahuata chasquishpa, ñucallatata chasquin.
40018006	"Maicanpash cai ñucata inic mana imayuc runacunata juchaman aisacpi, alli canman chai runapac cuncapi shuc jatun rumita huatashpa, nucñu yacuman shitanucpi.
40018007	Mana allichu cai pachapi shuccunata juchaman aisac runacuna tiyanuchun; chai laya runacuna huiñai tiyanuncai ailla paicunamanta.
40018008	"Chairaicu, canpac maqui, canpac chaqui canta juchapi urmachicpi, chaicunata pitishpa caruman shitanqui; jahua pachapi pullu maqui, pullu chaqui yaicuna ashtahuan alli canca ishcai maquiyuc, ishcai chaquiyuc ucupachaman rinamanta.
40018009	Canpac ñahui canta juchaman aisacpi, chaita surcushpa caruman shitanqui. Jahua pachaman shuclla ñahuiyuc rina ashtahuan alli canca ishcai ñahuiyuc ucu pachaman rinamanta.
40018010	"Cai yanca runacunata ama millanquichichu; paicunapac angelcuna ñuca jahua pachapi tiyac Yaya ñaupacpi huiñai tiyanun.
40018011	Cai RUNA huacllishcata allichincapac shamurca.
40018012	Uyahuaichic: Shuc patsac objetata charic runa, shuc chincaricpi, manachu shuccunata potreropi saquishpa, chincarishcata mashcacrin?
40018013	Taricpica, shuti pacha nini: Chai tarishca obeja mana chicarishcacunamanta yalli amuta cushichinca.
40018014	Chashnallata, cancunapac jahua pachapi tiyac Yaya mana munanchu cai uchillacunamanta shucllapash chincarichun.
40018015	"Canpac huauqui canta manallita ruracpi, paita chicanman pushashpa camachinqui. Canta uyacpi, paita Diospac yapachishcanqui.
40018016	Mana uyácpica, canhuan pacta shuc runata, ishcai runata pushanqui; ishcaipura, quimsapura allichinquichic imapash tucushcata.
40018017	Pai cancunata mana uyacpi, tantarishca iniccunaman huillanquichic; iniccunata mana uyacpi, paiman Diosta mana ricsic shina ricunquichic.
40018018	Shuti nini; Cancuna cai pachapi imatapash pascacpi, jahua pachapi pascara saquirinca; cancuna cai pachapi imatapash huatacpi, jahua pachapi huatara saquirinca.
40018019	"Caitapash nini: Cancunamanta ishcai runa shuc yuyaillahuan imatapash Diosman mañacpi, ñuca jahua pachapi tiyac Yaya cancuna mañashcata uyancami.
40018020	Maipipash ishcai runapura cashpa, quimsa runapura cashpa, ñuca shutipi tantaricpi, paicuna chaupi shuncupi tiyashami.
40018021	Rimacpi, Pedro paita tapurca: —¿Ñuca huauqui ñucata llaquichihuacpi, mashna cuti quishpichina cani? Canchis cuti camachu?
40018022	Jesus cutipashpa nirca: —¿Canchis cuticamalla ninquichu? Canchis chunca cuti canchis cuti quishpichina canqui,
40018023	Uyahuaichic: "Diosta caticcunaman shuc patronman tucushca shina tucun; chai patron paipac peoncuna dibishcata allichisha nirca.
40018024	Allichincapac callaricpi, shuc peon shamurca achca huaranca cullquita dibiyuc.
40018025	Imahuan paganata mana charicpi, patron quiquin peonta huarmintin huahuacunantin tucui chariscacunantin catuncapac rimarca, chai cullquita japincapac dibimanta;
40018026	Chai peon uyashpa, patron ñaupacpi tuhuaman urmashpa, mañacurca nishpa: —Patron, ama chashna rurahuaichu; ansalla chapanqui, ansa ansa illacta pagashcanqui.
40018027	Chashna rimacpi, patron chai peonmanta llaquirishpa, dibishcata illacta quishpichirca, paita cacharirca.
40018028	Peonca chaimanta llucshishpa, paiman shuc patsallata dibic runahuan tuparirca; paita cuncamanta japishpa sipicurca caparishpa: —Can dibihuashcata pagahuai.
40018029	Chai runa tuhuaman urmashpa, mañacurca nishpa: —Ansalla chapanqui, tucuita pagashcanqui.
40018030	Paica mana uyarcachu; dibiyucta japishpa, chunta curralpi huichcachirca dibishcata paganacama.
40018031	Shuc peoncuna, tucushcata ricushpa, yapa llaquirishpa patronpacman rimacrinurca.
40018032	Patron, chai runata cayashpa, nirca: —Shuncu illac runa, can dibihuashcata illacta quishpichircani can mañahuashcaraicu.
40018033	¿Canpash manachu canta dibicmanta llaquirina carcanqui, ñuca canmanta llaquirishca shina?
40018034	Shinchi piñarishpaca, chai peonta ñacachirca dibishcata illacta paganacama.
40018035	Chasnallata ruranca cancunahuan ñuca jahua pachapi tiyac Yaya, shuccuna cancunaman manalli rashcata cancuna tucui shuncuhuan mana quishpichicpi.
40019001	Jesus, chaicunata rimashca huasha, Galileamanta rishpa, Judeaman pactarca, Jordan yacu chinpaman.
40019002	Achca runa paita catinurca; chaipi uncushcacunata alliyachirca.
40019003	Huaquin fariseocuna Jesuspacman shamunurca; paita camancapac tapunurca: —Shuc runa paipac huarmita yancamanta jichucpi, ¿allichu?
40019004	Jesus cutipashpa nirca: —Manachu yachanquichic tucuita rurashca Dios, ñaupa runata rashcapi, "Cari huarmi rashcata".
40019005	Caitapash nirca: "Chairaicu, runa yayata mamatapash saquishpa, paipac huarmihuan llutarinca, ishcaintin shuc aichalla tucuncapac".
40019006	Chashna cacpi, cari huarmi mana ishcaichu, shuc aichallami; Dios huatashcataca runa ama pascachun.
40019007	Chashna rimacpi uyashpa, cutillata tapunurca: —Chashna cacpi, ¿imaraicu Moises rimarca "maqui llushpirina quillcata huarmiman cushpa, paita jichuna usharin" nishpa?
40019008	Jesus cutipashpa nirca: —Cancuna manalli runa cashcamanta Moises chaita rimarca; ranti, cai pacha callarishcapi, mana chashnachu carca.
40019009	Ñúcaca caita nini: Maicanpash quiquin huarmita jichushpa (mana yanca llutarishca cacpi), shuc-huan sahuaricpi; jatun juchata ran; jichushca huarmihuan sahuaric runa jatun juchata ran.
40019010	Chaita uyashpa, yachachishcacuna Jesusta ninurca: —Chashna huatashca cacpi cari huarmihuan, sahuarina mana allichu.
40019011	Jesus cutipashpa nirca: —Chaita ranata mana tucuicuna ushanun; Dios yanapashcahuan usharin.
40019012	Huaquin runacuna mana ushanun sahuarincapac, runtu illac pacarishcaraicu; huaqumcuna mana ushanun runtu illac tucushcaraicu, chaicunata surcunucpi; huaquincuna mana sahuarinun Diosllatata catincapacraicu. Chashna rurana ushac chashna rurachun.
40019013	Shuc puncha, shuc huahuacunata Jesuspacman pushanurca, "cahpac maquita paicunapac jahuapi churapai paicunamanta mañashpa" nishpa; ranti, yachachishcacuna paicunata piñanurca.
40019014	Chaita ricushpa Jesus nirca: —Casilla saquichic huahuacunata, ñucapacman shamuncapac ama jarcaichichu; Diospac pacha paicuna shina caccunapac mari can.
40019015	Chashna nishpa, huahuacunapac jahuapi maquicunata churarca; chaipac huasha, shucman rirca.
40019016	Riracpi, shuc malta runa Jesus-huan tuparishpa nirca: —Alli yachachic, ¿imata rurana cani mana tucuric causaiman pactancapac?
40019017	Jesus cutipashpa nirca: —¿Imaraicu ñucata "alli'' nishpa nihuanqui? Shucllami alli, Dios. Canca mana tucuric causaiman yaicusha nishpa, Dios rurai nishcacunata pactachinqui.
40019018	Huanpra tapurca: —¿Ima rurai nishcacuna? Jesus nirca: —Ama huañuchinquichu. Shucpac huarmihuan ama llutarinquiehu. Ama shuhuanquichu; ama shucmanta llullashpa rimanquichu,
40019019	Canpac yayata, canpac mamata llaquina canqui; shuccunata can quiquinliata shina llaquina canqui.
40019020	Chaita uyashpa, chai huanpra nirca: —Chai tucuita huahua cashcamanta pactaehircani; ¿ima pishihuañ?
40019021	Jesus paita nirca: —Can ashtahuan alli tucusha nishpa, can charishcacunata catushpa, tsuntsu runacunaman curiqui; chashna rurashpa, jahua pachapi cullquiyuc tueunqui; chaihuasha, ñucahuan shamunqui.
40019022	Rimacpi uyashpa, chai malta runa llaquirishpa rirca, achca cullquiyuc mari carca.
40019023	Pai riracpi, Jesus yachachishcacunata nkca: —Cuilquiyuc runa mana yaicunallachu can Diospac paehapi,
40019024	Shuc camello nishca huibua tupulli jutcuta ashtahuan yaicunalla cahca cullquiyuc runa Diospac pachaman yaicunamanta,
40019025	Chaita uyashpa, yachachishcacuna yapa mancharishpa, paicunapura rimarinurca nishpa: —Chashna cacpi, ¿pitac quishpina ushanca?
40019026	Jesus paicunaman ricushpa nirca: —Runacunapac mana ushaipac can; ranti, Dios tutuita ushan.
40019027	Chaita uyashpa, Pedro nirca: —Ñucanchic tucuita canta catincapac saquircanchic: ¿imata cui tucushun?
40019028	Jesus cutiparca: —Shuti cancunata nini, tucui mushuyana punchapi, cai RUNA apu tucushpa paipac tiyarinapi tiyaricpi, cancunapash ñucata catishcaraicu, chunca ishcai tiyarinacunapi tiyarinquichic chunca ishcai Israel runa bulata taripancapac.
40019029	Maicanpash huasita cacpi, huauquicunata cacpi, panicunata cacpi, yayata mamata cacpi, churicunata cacpi, allpacunata cacpi ñucaraicu saquishpa, shuc patsac yalli cui tucunca, mana tucuric causaitapash chasquinca.
40019030	Achca runa cunan ñaupacuna cashpa, puchucaicuna tucununca; cunan puchucaicuna cashpa, ñaupacuna tucununca.
40020001	Shuc puncha Jesus cashna rimarca: —Diosta caticcunaman shuc cullquiyuc runaman tucushca shina tucun. Chai runa tutamantashitu llancaccunata japincapac rirca, paipac chacrapi Hancachincapac.
40020002	Shuc runacunata tupashpa, paicunahuan rimarirca ishai chunca cullquita yapachincapac caran puncha; paicuna "ari" ninucpi, chacraman paicunata cacharca.
40020003	Jahuanaya intipi, shuccunata tuparca, pulasapi rimaricunurca mana imata rurashpa; paicunata nirca: —Ñuca chacraman richic; paganata pagashcanquichic.
40020004	Chaita uyashpa, chacraman rinurca.
40020005	Chaupi punchapi chishi intipipash cutillata llucshirca llancaccunata mashcancapac; tupashcacunata paipac chacraman cancharca.
40020006	Chishita, chaira inti mana yaicushcaillapita, shuc runacunata quillashcata tuparca; paicunata nirca: —¿Imaraicu llanpu puncha mana imata rashpa caipi tiyacunquichic?
40020007	Cutipanurca: —Manapí ñucanchicta llancachirca. Pai nirca: —Ñuca chacraman richic llancancapac.
40020008	Puncha tucurishcapi amu llancaccamata nirca: —Runacunata paganqui, huasha shamushcacunamanta callarishpa.
40020009	Chishita llancancapac yaicuccunata cayashpa, ishcai chunca chullquita paicunaman curca.
40020010	Inti pacarishcamanta llancaccuna, chaita ricushpa, "ñucarichicman ashtahuan cunca" yuyarinurca; ranti, paicunapash ishcai chuncata japinurca.
40020011	Cullquita japishpa, piñarishpa amu huashapi rimancapac callarinurca nishpa: —
40020012	Chishita shamuccuna shuc pacha tuputa llancanurca; ñucanchic llanpu puncha llancarcanchic rupaihuan, junpihuan ñacarishpa; chashnapash, paicuna japishca tupullata japircanchic.
40020013	Amu, chaita uyashpa, paicunamanta shucta nirca: —Mashi, ima manallita canta mana ruracunichu. ¿Manachu ishcai chunca cullquita yapachiriqui nircani?
40020014	Canpacta japishpa ri; cai huasha shamushcacuriaman canman cushca tuputa cuyana munani.
40020015	¿Manachu ñucapac-huan ñuca munashcata ruranata ushani? ¿Ñucata mana alli ñahuihuan ricuhuanqui ñuca alli cashcamanta?
40020016	Chashna, ñaupacuna puchucaicuna tucununca; puchucaicuna ñaupacuna cacunca.
40020017	Shuc puncha, Jesus Jerusalen llactaman riracpi, paipac chunca ishcai runata chicanman cayashpa, nirca: —
40020018	Ña yachanquichic, Jerusalenman riranchic. Chaipi cai RUNA japi tucunca, pacriyaya apucunaman, camachic quillcata yachaccunaman chasquichi tucunca;
40020019	paicuna paita taripa nunca, paita asinunca, llipachinunca, cruspi chacatanunca; chashnapash, quimsa punchapi causarinca.
40020020	Cebedeo churicunapac mama, Jesuspacman paicunantin rishpa, paipac ñaupapi cuncurirca mañancapac.
40020021	Jesus paita tapurca: —¿Imatata munanqui? Pai nirca: —Cai ishcai ñuca churicunata canpac pachapi tiyarichipanqui shucta canpac alli maquiman, shucta canpac lluqui maquiman.
40020022	Rimacpi uyashpa, Jesus cutipashpa nirca: —Cancuna mañahuashcata mana yachanquichic. ¿Ñuca apana llaquicunata apana ushanquichichu? ¿Ñuca huañuna huañuihuan huañunata munanquichichu? Cutipashpa ninurca: —Ushanchicmi, munanchicmi.
40020023	Chaita uyashpa, Jesus nirca: —Shuti can; ñuca llaquicunata apanquichic, ñuca huañuna huañuihuan huañunquichic; ranti, ñuca alli maquipi, lluqui maquipi tiyarinata mana cuipachu cani; ñuca Yaya acllashcacunaman chaita cunca.
40020024	Shuc yachachishcacuna chaita uyashpa, chai ishcai runahuan piñarinurca.
40020025	Jesus paicunata cayashpa nirca: —Cai pacha apucuna runacunata llaquichinun; piñashcahuan paicunata rimanun.
40020026	Cancunapura mana chashnachu canca; ranti, maicanpash shuccunamanta yalli canata munac paicunata sirbichun;
40020027	ñaupac canata munac tucui shuccunata sirbichun.
40020028	Cai RUNApash mana "sirbihuaichic" nishpa shamurcachu; shuccunata sirbincapac shamurca; tucuicunapac dibita pagancapac shamushpa, huañushcahuan pagarca.
40020029	Jerico llactamanta llucshinucpi, achca runa Jesusta catishpa rinurca.
40020030	Ishcai ñausa runa ñanpi mayanpi tiyacunurca; Jesus chaita rirashcata uyashpa, caparinurca: —¡Apunchic, Davidpac Churi, ñucanchicmanta llaquiripai!
40020031	Runacuna paicunata piñanurca nishpa: —Upallaichic. Paicunaca ashtahuan caparinurca nishpa: —¡Apunchic, Davidpac churi, ñucanchicmnta ilaquiripai!
40020032	Jesus caparishcata uyashpa shayarirca; ñausacunata cayashpa, paicunata tapurca nishpa: —¿Imata munanquichic ñuca cancunaman rancapac?
40020033	Cutipanurca: —Apunchic, ricuna ushanata munanchic.
40020034	Jesus, llaquirishpa, paicunapac ñahuicunata llancarca. Llancacpi, ricuncapac cailarinurca; Jesusta catishpa rinurca.
40021001	Jerusalen mayanman pactanushcapi, Betfage nishca uchilla llactaman Olivos nishca urcu mayanpi, Jesus ishcai yachachishcacunata cacharca nishpa: —
40021002	Cancuna ñahuipura tiyac uchilla llactaman richic. Chaiman pactashpa, shuc burra nishca huihuata huatashcata tupanquichic; pascashpa caiman apamunquichic.
40021003	Maicanpash cancunata rimacpi, ninquichic: "Apu chaita mutsunmi, utcalla cutichinca".
40021004	Chashna tucurca, profeta rimashcata pactarincapac, cashna mari rimashca carca:
40021005	Sion llactapi causaccunaman rimaichic: Ricuichic, cancunapac jatun apu shamuran, manso shuncuyuc, llashacta aparic burro jahuapi tiyarishpa shamun.
40021006	Yachachishcacuna rinurca, Jesus nishcata ranurca:
40021007	burrata huahuantin pushamunurca; chai jahuapi churanata mantashpa, Jesusta tiyarichinurca.
40021008	Achca runa churanacunata allpapi mantanurca; huaquincuna yura pallcacunata cuchushpa, Jesus rina ñanpipi mantanurca.
40021009	Ñaupac riraceuna huasha shamuccunapash caparinurca nishpa: —¡Yupaichashca cachun Davidpac churi! ¡Diospac shutipi shamuc bendisiashca cachun!
40021010	Jesus Jerusalenman yaicucpi, llactapi causaccuna cushihuan tulupunurca tapushpa: —¿Pitac can cai?
40021011	Runacuna capariranurca nishpa: —Caimi profeta Jesus, Galileapi tiyac Nazaretmanta.
40021012	Chaipac huasha, Jesus Diospac huasiman yaicurca; chaipi catucuccunata, ranticuccunata canchaman llucshichirca. Cullquita turcaccunapac mesacunata ticraehirca; urpita catuccunapac mesacunatapash ticrachirca nishpa: —
40021013	Cashna quillcara tiyan: "Ñuca huasi Dios-huan rimarina huasimi"; cancunaca shuhua huasita rarcanquichic.
40021014	Diospac huasipi tiyacpi, huaquin ñausa runacuna jancacunapash Jesuspacman rinucpi, paicunata alliyachirca.
40021015	Pacriyaya apucunahuan quillcata yachaccunahuan Jesus mana raipaccunata ruracpi ricushpa, huahuacuna "Caimi Curaca Davidpac churi" nishpa caparishcata uyashpa, piñarinurca.
40021016	Jesusta ninurca: —¿Caicuna caparicushcata uyacunquichu? Jesus cutiparca: —Ari, uyacunimi. ¿Cancunaca manachu yachanquichic quillcacuna nishcata? Cashna ninun: Llullu huahuacuna chaira chuchuccunapash sumac taquishcahuan ñucata chacchanunca.
40021017	Chashnapi paicunata saquishpa, Betania llactaman rirca puñuncapac.
40021018	Cayantin puncha tutamanta, Jerusalenman ticracucpi, Jesus yarcachirca.
40021019	Ñanpi mayanpi shuc higuera nishca yurata ricushpa, chaiman rirca; mana imata tuparca chai yurapi, pancacunalla tiyarca, Jesus chai yurata nirca: —Mana imura muyuta aparichu. Rimacpi chai yura chaquirirca.
40021020	Chaita ricushpa, yachachishcacuna mancharishpa, Jesusta ninurca: —¿Imaraicu chashna urastalla chai yura chaquirirca?
40021021	Jesus cutiparca: —Shuti cancunata nini: Cancuna sinchi inishcahuan inishpa, ñuca higuera yurahuan rashcata ranquichic; mana chaillatachu, ashtahuan ushanquichic: Cancuna cai urcuman "anchuri caimanta, ñucñu yacuman shitari" nicpi, urcu cancunata uyancami.
40021022	Cancuna imatapash Diosman mañacpi sinchi inishcahuan, cui tucunquichic.
40021023	Chai huasha, Jesus Diospac huasipi yaicurca; chaipi yachachicucpi, pacriyaya apucuna judio apucunapash paipacman mayanyarishpa tapunurca nishpa: —¿Ima ushaihuan chaicunata ruranqui? ¿Pimi chaita rancapac canta rimarca?
40021024	Tapunucpi, Jesus cutiparca: —Ñucapash cancunata shuc shimita tapunca rani. Cancuna cutipahuacpi, ñucapash ima, ushaihuan chaicunata rashcata rimasha.
40021025	Caita tapuni: ¿Pimi Juanta cacharca bautisancapac? ¿Dioschu paita cacharca? ¿runacunachu paita cachanurca? Cutipahuaichic. Rimacpi, paicunapura rimarincapac callarinurca. Ñucanchic "Dios paita cacharca" nicpi, pai ninca: Chashna cacpi, ¿imaraicu paita mana uyarcanquichic?
40021026	Ñucanchic "runacuna paita cachanurca" nicpi, ¿imata runacuna ñucanchicta ranunca?; tucuicuna mari Juan Diospacmanta shamushcata ininun.
40021027	Chairaicu Jesusta ninurca: —Mana yachanchichu. Chaita uyashpa, Jesus nirca: —Ñucapash ima ushaihuan chaicunata reshcata mana rimashachu.
40021028	Chai huasha, chaillapita yachachishpa, cashna rimarca Jesus: —Shuc runa ishcai churita charirca. Ñaupac churita nirca: "Churi, cunan puncha chacraman llancancapac rina canqui".
40021029	Churi nirca: "Mana munanichu". Ranti, unailla "mana munanichu" nishcamanta llaquirishpa, rircami.
40021030	Yaya, quipa churipacman rishpa, chashnallata rimarca. Churi nirca: "Ariu, yaya, cunanshitu rinca rani". Ranti mana rishcachu.
40021031	Chai ishcai chuximanta maican paipac yaya munashcata pactachirca? —Ñaupac churi— cutipanuica. Jesus paicunata nirca: —Shuti pacha cancunata nini: Gubirnu cullquita pallaccuna, mana alli causac huarmicunapash cancunata ñaupashpa Diospac pachaman yaicununca.
40021032	Cancunapacman shamurca mari Bautisac Juan, Dios munashca shina causanata yachachishpa; paitaca mana inircanquichic; ranti, gubirnu cullquita pallaccuna juchallic huarmicunapash paita ininurca. Cancuna, chaita ricushpapash, Diosman mana ticrarcanquichic paita inishpa.
40021033	Huasha Jesus nirca: —Cai shuctapash uyaichic: Shuc runami carca, yapa allpayuc; uva nishca chacrata rurarca. Chai chacrata jarcahuan jarcashca. Uva muyucunata chahuancapac allpata allashpa, shuc jutcuta rurarca. Shuc tanputa shayachirca. Chai huasha, shuc runacunaman chacrata saquirca, pallana pachapi pallashcahuan pagancapac. Huasha caruman rirca.
40021034	"Muyuta pallana pacha pactaricpi, peoncunata cacharca chacrata mañachishca runacunapacman paipacta japincapac.
40021035	Chai runacuna, peoncunata japishpa, shucta macanurca, shucta huañuchinurca, shucta rumihuan shitanurca.
40021036	Cutillata shuc peoncunata cacharca, ñaupa cachashcacunamanta yalli achca; paicunahuan chashnailata ranurca.
40021037	"Puchucaipi, paipac churita cacharca, "ñuca churita manchanunca chari" yuyarishpa.
40021038	Chai runacunaca, churita rucushpa, rimanacunurca: "Caimi chacra amupac churi, amu charishcata japina cac. Paita huañuchishunchic, pai japinca rashcata amuyashun".
40021039	Paita japishpaca huañuchinurca.
40021040	Chacra amu shamushpa, ¿imata ruranca chai runacunahuan?
40021041	Cutipanurca: —Chai millai runacunata achcata llaquichishpa tucuchinca; paipac chacrata shuc runacunaman saquinca, pagana cashcata pagaccunaman.
40021042	Huasha Jesus nirca: —¿Manachu cashna quillcara tiyan?: Huasita shayachiccuna jichushca rumi huasi siqui rumi tucurca, Chaitaca apu Dios rarca; ñucanchic ñahuipi munanayacta ricurin.
40021043	Chairaicu cancunata nini: Diospac pachata quichui tucunquichic; chaita shuc runacunaman cununca, Diospac pacha aparishcata pallashpa pagaccunaman.
40021044	Chai rumi jahuapi urmac runa paqui paqui tucunca; chai rumi runa jahuapi urmashpa paita ñitinca.
40021045	Pacriyaya apucucunahuan, fariseocunahuan Jesus rimashcacunata uyashpa, paicunamarita rimashcata atipanurca.
40021046	Chairaicu, "paita japishun" nishpa yuyarinurca; ranti, runacunata, manchashpa mana ushanurcachu, Jesus Diospacmarita rimashcata ininurca mari.
40022001	Jesus shuc rimanatapash yachachincapac rimarca, cashna nishpa: —
40022002	Diospa pachapi shuc jatun apuman tucushca shina tucun. Shuc jatun apu paipac churipac sahuarinata allichirca.
40022003	Tucuita allichishca huasha, peoncunata cacharca shamuna caccunata cayancapac; paicuna "mana shamushun" ninurca.
40022004	Cutillata shuc peoncunata cacharca nishpa: "Shamuna caccunata ninquichic: Ña micuna allichirami; huira huacrata huañuchircani, tucuita allichircani; sahuarinaman shamuichic".
40022005	Cayasticacuna paicunata mana uyanurcachu; huaquincuna chacraman rinurca, huaquincuna imatapash rancapac rinurca.
40022006	Huaquincuna, peoncunata japishpa, yuyaita huactashpa huañuchinurca.
40022007	Jatun apri, chaita uyashpa, sinchi piñarirca; paipac suldarucunata cachashpa, chai millai; runacunata huañuchirca, paicunapac llactata rupachirca.
40022008	Chai huasha, paipac peoncunata nirca: "Sahuarina allichishcami can, cayashcacuna mana munanurca.
40022009	Ñanpicunata rishpa, tupaccunata pushamuichic".
40022010	Paicuna rishpa, tucui tupashcacunata japinurca; micuna huasi juntarirca.
40022011	Jatun apu micucuccunata ricuncapac yaicushpa, shuc sahuarina churana illac runata ricushpa,
40022012	paita nirca: "Mashi, ¿imashnata sahuarina churana iliac caiman yaicurcanqui?". Pai chunlla saquirirca.
40022013	Jatun apu peoncunata nirca: "Paipac iriaqui chaqui huatashpa, canchaman shitaichic, tuta ucuman, huacai, tucui sami nanai tiyashcaman".
40022014	Acha runa cayashcami can, ansa runa acllashcami can.
40022015	Chai shimicunata uyashpa, fariseocuna rinurca paicunapura rimarincapac Jesusta ima shimipipash japincapac nishpa.
40022016	Chashna cacpi, paicuna yachachishcacunata herodianos nishcacunantin Jesusta tapuncapac cachanurc, cashna nishpa: —Yachachic, can mana llulla cashcata yachanchic; Diosman ric ñanpita yachachinqui pitapash mana manchashpa, runacuna canmanta rimashcata mana uyashpa,
40022017	Canta tapunchic: ¿Inpuesto nishca cullquita jatun apuman pagana allichu? ¿manachu alli? ¿Imata ninqui?
40022018	Tapunucpi, Jesus paicunapac manalli yuyaita ricsishpa nirca: —Llullacamacuna, ¿imaraicu ñuca nishcapi japinayahuanquichic?
40022019	Inpuesto pagana cullquita ricuchihuaichic. Paicunaca shuc denario nishca cullquita ricuchinurca.
40022020	Chaita ricushpa, Jesus tapurca: —¿Pipacta can cai ñahui, caipi quillcashca shutipash?
40022021	Tapucpi, cutipashpa ninurca: —Jaturi apupacta. Jesus nirca: —Jatun apupacta. jatun apuman cuichic, Diospacta Diosmari cuichic.
40022022	Chaita uyashpa, mancharinurea; Jesusta saquishpa rinurca.
40022023	Chai punchallapi, rimarincapac rinurca. Saduseocuna "huañushcacuna mana causarinuncachu" ninun; chashna cacpi, Jesusta cashna rimariurca: —
40022024	Yachachic, Moises nirca: "Shuc huarmiyuc runa huahua illac huañucpi, paipac huauqui chai huarmihuan sahuarichun paicuna tupashca huahua huañushcapac shutita apanca". Chashna nin Moises.
40022025	Cunan allita uyanqui: Ñucanchicpacpi carichis huauquipura tiyanurca. Rucu huauqui shuc huarmita japirca; shuc punchacuna huasha, huahua illac huañurca. Huahua illac huañucpi, paipac huauqui chai huarmihuan sahuarirca;
40022026	paipash huahua illac huañurca. Tucui canchis huauquipura chai huarmillahuan huasha huasha sahuarishpa, huahua illac huañunurca.
40022027	Tucuicuna huañushca huasha huarmipash huañurca.
40022028	Causarina punchapi ¿chai huarmi pipac huarmi canca, canchis huauquipura paihuan sahuarishca cacpi?
40022029	Jesus chaita uyashpa cutiparca nishpa: —Cancuna pantacunquichic quillcashcacunata mana yachashpa, Diospac ushaita mana ricsishpa.
40022030	Huañushcacuna causarishca huasha, caricunapash huarmicunapash sahuarinuncachu, jahua pachapi tiyac angelcuna shina canunca.
40022031	Huañushcacuna causarinamantaca, ¿manachu yachanquichic quiquin Dios rimashcata?Cashna nirca:
40022032	Ñuca Abraanpac, Jacobpac, Isaacpac Diosmi cani. Dios mana huañushcacunapac Dioschu, causaccunapac Diosmi.
40022033	Chaita uyashpa, runacuna: mancharinurca pai yachachisheamanta.
40022034	Fariseocuna, Jesus saduseocunata pincachiscata uyashpa, tantarinurca.
40022035	Paicunamanta shuc, Jesusta pantachisha nishpa, paita tapuica: —
40022036	Yachachic, ¿camachic quillcapi Dios rurai nishcacunamanta maican yalli jatunmi?
40022037	Jesus cutiparca: —"Canpac apu Diosta tucui shuncuhuan, tucui almahuan, tucui yuyaihuan llaquina canqui''.
40022038	Chaimi ñaupac Dios rurai nishca.
40022039	Chaita catic chai shinallata can. Caimi: "Shuccunata can quiquinta shina llaquina eanqui".
40022040	Tucui camachic quillca nishca profetacuna nishca quillcapash chai ishcai Dios rurai nishcapi yaicun.
40022041	Fariseocuna chaira taritarishca canucpi, Jesus paicunata tapurca: —
40022042	¿Imata yuyanquichic Mesiasmanta? ¿Pipac churi can? Cutipanurca: —Davidpac churi can.
40022043	Chaita uyashpa Jesus nirca: —Davidpac churi cacpi, imaraicu Davidllata, Diospac samai rimachicpi, paita "Apu" nishpa riman. Cashna mari David quillcashpk saquirca:
40022044	Apu ñuca aputa rimarca nishpa: Ñuca alli maquiman tiyari ñuca canta chicniccunata atinacama.
40022045	Davidllata Mesiasta "Apu" nishpa rimacpi, imashna Mesias Davidpac churi canca?
40022046	Manapi paita cutipana usharca; chai punchamanta pacha, Jesusta imatapash tapunata manchanurca.
40023001	Jesus runacunata pai yachachishcacunatapash yachachishpa, cashna nirca: —
40023002	Cannachic quillcata yachaccuna fariseocunantin Moi sespac camachic quillcata yachachinun. Tucui paicuna yachachishcata pactachichic; ranti, paicuna rashcata ama raichichu; paicuna rimaisiqui canun; cuti paicuna rimashcata mana pactachinun.
40023004	Mana marcaipaccunata runacunata apachinun, ranti, paicuna uchilla rucahuanpash mana yanapanun apancapac.
40023005	"Tucui paicuna rurashcata runacuna ricuncapaella ruranun; chairaicu, camachic quillcata uma ñaupacpi maqui mucupipash quillcashcata ricuchinun; churana manñacunata anchuyachinun.
40023006	"Paicunata micuncapac cayanucpi, ñaupac tiyarinacunata munanun.
40023007	Pulasacunapi salurai tucunata munanun; "Yachachic" nii tucunata munanun.
40023008	Cancuna ama "yachachic" nii tucuichichu; shuclla mari cancunata yachachic, tucui cancunaca huauquipura canquichic.
40023009	Ama pitapash "Yaya" nishpa ninquichichu, shuclla mari cancunapac yaya, jahua pachapi tiyac.
40023010	Chashnallata, ama "apu" nii ticuichichu, shucllami cancunapac apu, paica Cristomi.
40023011	Shuccunata sirbic runa paimi cancunapura mai jatun can.
40023012	Maicanpash quiquinllata jatunyachishpa, pincachishcami canca; maicanpash quiquinllata uchillayachicpi, tucuicuna paita jahuayachinunca.
40023013	¡"Ayailla, cancuna, camachic quillcata yachaccuna fariseocunapash! ¡LIullacunacuna! Diospac pacha puncuta huichcanquichic shuccuna ama yaicunuchun nishpa. Cancunallata mana yaicunquichic; yaicushun niccunata mana yaicuchinquichic.
40023014	-
40023015	¡"AyailIa, cancuna, camachic quillcata yachaccuna fariseocunapash! ¡Llullacamacuna! Maitapash purinquichic runacunata "ñucanchihuan tucuichic" nishpa; shuc runa cancuna inishcata japicpi, paita huacllichinquichic, cancunamanta yalli manalli paita ranquichic.
40023016	¡"Ayailla, cancuna, ñausa pushaccamacuna! Cancuna ninquichic: 'Shuc runa Diospac huasi shutipi shimita cucpi, pai cushca shimita mana pactachicpi, mana imananchu; ranti, Diospac huasipi tiyac curi shutipi rimashpa, pai rimashcata pactachina can!
40023017	¡Upacuna, ñausacuna! Ima yalli halin: ¿Curichu? ¿curita balichic Diospac huasichu?
40023018	"Caitapash ninquichic: 'Shuc runa altar shutipi shimita cucpi, pai cushca shimita mana pactachicpipash, mana imananchu; ranti, altar jahuapi tiyac camari shutipi shimita cucpi, cushca shimita pactachina can.
40023019	¡Upacuna, ñausacuna! ¿Ima yalli balin: Camarichu? ¿camarita balichic altarchu?
40023020	Altar shutipi rimac runa, altarmanta altar jahuapi tiyacmantapash riman.
40023021	Diospac huasi shutipi rimac runa, huasimanta huasi ucupi tiyacmantapash riman.
40023022	"Chashnallata, jahua pacha shutipi rimac runa Diospac tiyarinamanta quiquin Diosmantapash riman, Dios chai tiyarinapi tiyarishca mari can.
40023023	¡Ayailla, cancuna, camachic quillcata yachaccuna fariseocunapash! Llullacamacuna! Cancuna tucui charishcacunamanta chunca raquita Diosman cunquichic, menta nishca, anis nishca, comino nishca muyucunamanta; ranti, camachic quillcapi mai jatuncunata mana ruranquichic: alli cana, cusca shuncuyuc cana, Diosta inina; chaicunami pactachina carca, chai shuccunata mana saquishpa.
40023024	¡Ñausa pushaccamacuna, chuspita shushunquichic, ranti camello nishca huihuata millpunquichic!
40023025	¡"Ayailla, cancuna, camachic quillcata yachaccuna fariseocunapash! ¡Llullaeumacuna! Canchamanta mucahua cunata pilchicunatapash maillanquichic, ranti, ucuta shuhuashcacunahuan tucuita japinayashcacunahuan juntashca canquichic.
40023026	Ñausa fariseo runa, ñaupacta mucahuacuriata pilchicunatapsh ucuta maillanqui, canchatapash pichashca saquirinca.
40023027	¡"Ayailla, cancuna, camachic quillcata yachaccuna fariseo cunapash! ¡Llullacamacuna! Cancuna yuracyachishca pantioricuna shina canquichic: canchata sumac ricurinun; ranti, ucuta tullucunata; tucui laya a ismushcata charinun.
40023028	Pantioncuria shina canquichic: canchata alli runacuna yachinquichic; ranti, ucuta manalli yuyaihuan manalli rurashcacunahuan juntashca canquichic.
40023029	¡"Ayailla, camachic quillcata yachaccuna fariseocunapash! ¡Llullacamacuna! Profetacunapac pantioncunata shayachiriquichic, santo runacunapac pantioncunapi; sisacunata churanquichic, cashna nishpa:
40023030	'Ñucanchic ñaupacunapac punchacunapi causashca cacpi, mana yanapanchicman carca
40023031	Chashna nishpa, cancuna profetacunata huañuchiscacunamanta miraicuna cashcata ricuchinquichic.
40023032	Cancunapac ñaupacuna callarishcata tucuchichic cuti.
40023033	¡Machacuicuna, millai machacuimanta mirashcacuna!. ¿Imata rashpa ucupachapi urmanata quishpinquichic?
40023034	Cancunapacman profetacunata, yachaccunata, camachiccamacunata cachanca rani. Cancunaca huaquincunata huañuchinquichic, chacatanquichic; huaquincunata tantarina huasicunapi llipachinquichic, shuc llactamanta shuc llactaman ñacachishpa cachanquichic.
40023035	Chashna, tucui huañuchi tucushca alli runacunamanta ñacachi tucunquichic, jucha illac Abelmarita pacha Baraquiaspac churi Zacariascama; paita Diospac huasipi tiyac altar jahuapi huañuchircanquichic.
40023036	Shuti cancunata nini: chai tucuimanta cunan causaccuna ñacachi tucununca.
40023037	¡"Jerusalen, Jerusalen!. Diospac profetacunata huañuchinqui, Dios cachascacunata rumihuan shitanqui. Achca cuti canpac churicunata tantachisha nircani, shuc atallpa mama paipac huahuacunata ricra ucupi ucllashca shina, canca mana munarcanquichu.
40023038	Ricuichic cuti, cancunapac huasi jichushca saquirinca; ña mana ricuhuanquichic cancuna cashna rimanacama: "Diospac shutipi shamuc bendisiashca cachun".
40024001	Jesus Diospac huasimanta lluscshishpa riracpi, pai yachachishcacuna ninurca: —Diospac huasita ricuilla.
40024002	Jesus paicunata nirca: —¿Chai tucuita ricunquichichu?. Shuti cancunata nini, cai huasimanta shuc rumi shuc rumi jahuapi mana saquirincachu. Illacta tulachishcami canca.
40024003	Rimacpi, Olivos nishca urcuman rinurca; Jesus tiyaricpi, yachachishcacuna pacalla paita tapunurca: —Imura chai tucunca ñucanchicta huillapai. ¿Ima laya ricurina ricurinca can shamuna puncha cai pacha tucurina punchapash?
40024004	Tapunucpi, Jesus cutipashpa nirca: —Yuyanquichic ama umachi tucuncapac.
40024005	Achca runacuna ñuca shutipi shamununca mari, "ñuca Cristomi cani" nishpa; achcacunata umachinunca.
40024006	Macanacui tiyan uyaricpi, ama mancharinquichichu; ñaupacta chai tucuna can, ranti, chaira mana tucurina pachachu.
40024007	Llacta shuc llactahuan macanacununca; shuc runacuna shuc runacunahuan huañuchinacununca; achca suyucunapi uncuicuna, yaricaicuna, allpa cuyurinacuna tiyanca.
40024008	Chai tucui callarincapacllami can, huasha shamuna llaquicunata ricuchic.
40024009	"Ñacachi tucuncapac japishcami canquichic; cancunata huañuchinunca; tucuicunapacpi chicni tucunquichic ñucaraicu.
40024010	Chai punchacunapi, achca runa inishcata saquinunca; runapura chicninacununca, shuccuna shuccunata umachinunca,
40024011	Achca llulla profetacuna ricurinunca, achcacunata umachinunca.
40024012	Manallita rana miraricpi, llaquinacushpa causana pishiyancami.
40024013	Mana sanpayashpa Diosta inishpa causac runa quishpichi tucunca.
40024014	Diospac cushi shimita tucui suyucunapi uyachina can tucui runacuna chaita ricsincapac; chaipac huasha, cai pacha tucurina pactamunca.
40024015	"Profeta Daniel mapayachicmanta huacllichicmantapash quillcashpa saquirca; chai mapayachic Diospac huasipi tiyacpi (caita liisshpa yuyanquichic),
40024016	Judeapi causaccuna urcucunaman miticunuchun.
40024017	Huasi jahua patapi tiyaccuna ama uraicunuchun ucumanta imatapash apancapac.
40024018	Chacrapi tiyaccuna ama huasiman ticranuchun churanata apancapacllapash.
40024019	Huicsayuc huarmicuna chuchuchic huarmicunapash, cancunapac yapa manchaipac canca.
40024020	Chai miticuna pacha ama tamia punchapi, ama samana punchapi tucuchun Diosta mañaichic.
40024021	Chai punchacunaca llaqui punchacuna canunca mari; chashna llaqui cai pacha callarishcamanta mana tiyaicachu, mana imuraspi tiyancachu.
40024022	Dios chai punchacunata mana ucta tucuchicpi, mana pipash quishpirinman; ranti, Dios acllashcacunata llaquishcaraicu, chai punchacunata curuyachinca.
40024023	"Chashnapi, maicanpash shamushpa nicpi "ricuichic, caipimi Cristo", "chaipimi Cristo", paicunata ama uyanquichichu.
40024024	Llulla cristocuna ricurinunca mari; llulla profetacuna jatarinunca, mana raipaccunata rurashpa runacunata umachinunca; usharicpi aellashcacunatapash umachinunman.
40024025	Yuyanquichic, ñaupacta cancunaman huillani.
40024026	Chairaicu, cancunata ninucpi "ricuichic, chaipimi chunlla allpapi" ama chaiman rinquichichu; "caipimi, huasi ucupi" ninucpi, ama uyanquichichu,
40024027	Shuc rayo llinpiyashca ricurin inti llucshishcamanta inti yaicushcaman; chai layallata canca cai RUNA shamuna.
40024028	Ismushca aicha tiyashcapi ullahuancacuna tantarinunca.
40024029	"Chai llaqui punchacuna huasha, inti yana tucunca; quilla Hahtuyanca, estrellacuna urmahunca, tucui jahua pacha tularinca.
40024030	Chaipac huasha cai RUNAta ricuchic ricurinca; chaita ricushpa, tucui runacuna huacancapac callarinunca; huasha cai RUNA sinchi ushaihuan puyucuna jahuapi shamurashcata ricununca.
40024031	Pai angelcunata cachanca "sinchita caparishpa tucui suyucunamanta ñuca acllashcacunata tantarichichic" nishpa.
40024032	Higuera nishca yurapi tucushcata yuyarichic; paipac pallcacuna llulluyacpi "rupai pacha pactamuran" ninquichic.
40024033	Chashnallata, ñuca cunan huillashca pactaricpi ricushpa, tucurina pactamurashcata yachanquichic.
40024034	Shuti cancunata nini: Cunan causaccuna chaira mana huañunucpi, ñuca rimashca pactarincami.
40024035	Jahua pachahuan cai pachahuan tucurinunca, ñuca rimashca shimi mana chmcarincachu.
40024036	"Ima puncha, ima pacha chai tucunea manapi yachanchu; angelcunapash Diospac Churipash mana yachanunchu; Dios Yayalla yachan.
40024037	Cai RUNA shamuha punchapi Noe causashca punchacunapi tucushca shina tucurica.
40024038	Chai jatun tamia unnashca punchacunapi runacuna micucunurca, upiacunurca, sahuaricunurca, Noe jatun canuapi yaicushca punchacama.
40024039	Cuncaimanta jatun yacu shamushpa, tucuicuna japi tucunurca; chashnallata canca cai RUNA shamuna punchapi.
40024040	"Chai punchapi ishcai runa chacrapi tiyanunca; shuc apai tucunca, shuc saquishca canca.
40024041	Ishcai huarmi cutana rumihuan trigota cutacununca; shuc apai tucunca, shucta saquinunca.
40024042	Chairaicu, ricuralla causaichic, mana mari yachanquichic apu shamuna punchata.
40024043	Huasi amu shuhua runa shamunata ricsishpa, chapanman shuhua ama husiman yaicuncapa.
40024044	Chashna cacpi, cancunapash allichishpa chaparanquichic, cancuna mana ricsishca pacha apu shamunca mari.
40024045	"Maican alli yuyayuc runa canca, paipac patron luncucunata micuna pachapi carancapac churashca?
40024046	Patron shamushcapi chashna ruracuc cushiyucmi can.
40024047	Shuti cancunata nini; patron charishcacunata chai runaman cunca ricuncapac. Ranti, chai runa manalli runa cashpa, "ñuca patron unayancami" yuyashpa,
40024049	shuc luncucunata quillachincapac callaricpi; micushpalla, machashpalla causacpi,
40024050	pai mana yachashca punchapi, mana yuyashca pachapi patron shamunca;
40024051	paitaca sinchi ñacachinca, llullacamacunahuan shina paihuan ruranunca; ñacachi tucushpa, piñarincami quirupash uyaricta.
40025001	"Diosta caticcunaman shuc sahuarinapi tucushca shina tucunca. Chunca malta huarmicuna chinpusucunata apashpa, cusa-canata tupancapac rinurca.
40025002	Chai chunca huarmicuna, pichca yuyayue canurca, pichca yuyai illaccuna.
40025003	Yuyai illaccuna chipusullata apanurca, sindina yacu butita cuncarishpa.
40025004	Yuyayuccuna, ranti, chinpusuta sindina yacu butintin apashpa rinurca.
40025005	Cusa-cana unayacpi, puñunayashpa puñunurca.
40025006	Chaupi tutapi shuc caparirca: —Cusa-cana shamuran, paita tupancapac llucshichic.
40025007	Chai shimita uyashpa, tucui malta huarmicuna riccharishpa, chinpusucunata japichinurca.
40025008	Yuyai illaccuna yuyayuccunata ninurca: —Ansa sindina yacuta ñucanchicman cuyaichic, ñucanchic chinpusucuna huañurinun mari.
40025009	Yuyayuccuna cutipanurca; —Ñucanchic apamushca sindina yacu mana pactancachu; tiendaman ranticrichic.
40025010	Tiendaman riranucpi, cusa-cana shamurca. Pai shamucpi, paihuan pacta yuyayuc maltacuna sahuarinata rancapac huasiman yaicunurca. Yaicushpa, puncuta huichcanurca.
40025011	Yuyai illaccuna shamushpa cayanurca nishpa: —Puncuta pascapai.
40025012	Cusa-cana cutiparca: —Cancunata mana ricsinichu.
40025013	Chairaicu "ricuralla causaichic" nirca Jesus; "pai shamuna punchata, pai shamuna pachata mana yachanquichic".
40025014	"Diosta caticcunaman shuc runaman tucushca shina tucunca. Chai runa, caruman rinca rashpa, llancaccunata cayashpa, charishcacunata paicunaman mincashpa saquirca.
40025015	Shucman pichca huaranca cullquita curca, shucman ishcai huaranca, shucman shuc huaranca, caran amu ushashca tuputa curca. Chaipac huasha, caruman rirca.
40025016	Pichca huarancata japishcaruna, chai cullquihuan rantishpa catushpa, shuc pichca huarancata yapachirca.
40025017	Ishcai huarancata japishca runa, shuc ishcai huarancata yapachirca.
40025018	Shuc huarancata japishca runa, allpapi jutcuta rashpa, patron cushca cullquita pacarca.
40025019	Unai huasha, chai runacunapac patron ticramurca paicunahuan allichincapac.
40025020	Pichca huarancata japishca runa shuc pichca huarancata apamurca cashna nishpa: —Patron, pichca huaranca cuhuarcanqui, chaicunahuan shuc pichca huarancata yapachircani.
40025021	Patron paita nirca: —Allimi, can umayuc canqui. Ansallahuan allita rarcanqui, achcata canta mincasha. Caipi saquiri ñucahuan cushiyancapac.
40025022	Huasha ishcai huarancata japishca runa shamushpa nirca: —Patron, ishcai huarancata cuhuarcanqui, chaicunahuan ishcai huarancata yapachircani.
40025023	Patron paita nirca: —Allimi, canpash umayuc canqui. Ansallahuan allita rarcanqui; achcata canta mincasha. Caipi saquiri ñucahuan cushiyancapac.
40025024	Puchucaipi, shuc huarancata japishca runa shamushpa nirca: —Patron, canta ricsini; can millai shuncuyuc canqui; can mana tarpushcamanta pallanayanqui, can mana tarpushca yuramanta pallasha ninqui;
40025025	chairaicu manchashpa, can cuhuashca cullquita allpa ucupi pacarcani, Caica canpac cullqui.
40025026	Rimacpi, patron uyashpa nirca: —Manalli runa, quilla runa. Ñuca mana tarpushcamanta pallashcata yacharcanqui, mana tarpushca yuramanta muyucunata pallashcata yacharcanqui.
40025027	Chairaiculla ñuca cullquita bancopi churana carcanqui; ñuca ticramucpi, ñucapacta cuhuanunman carca chai cullqui yapashcantin.
40025028	Cullquita quichuichic paimanta; chunca huarancata charicman cuichic.
40025029	Charic runa ashtahuan cui tucunca, yallicta charincapac; ranti, mana charic pai charishcatapash quichui tucunca.
40025030	Chai quilla runata canchaman shitaichic tuta ucuman, tucui lava llaaui tiyashcaman.
40025031	"Cai RUNA, jatun apu tucushpa, angelcunahuan pacta shamushpa, paipac tiyarinapi tiyarinca.
40025032	Paipac ñaupacpi tucui runacuna tantarinunca. Shuc michic runa obejacunata chitacunamanta chicanyachishca shina, paipash chaillatata ruranca.
40025033	Shuccunata shuccunamanta chicanyachinca; allicunata paipac allimaquiman churanca, manallicunata lluqui maquiman.
40025034	Huasha, jatun apu alli maquipi tiyaccunata ninca: —Shamuichic, ñuca Yaya llaquishcacuna, callarimanta cancunapac allichishca cushi causaita chasquincapac.
40025035	Ñuea yarcashcapi, carahuarcanquichic; upianayashcapi, upiachihuarcanquichic; ñuca huasi illac cashcapi, cancunapac huasipi puñuchihuarcanquichic.
40025036	Ñuca llatan cashcapi, churanata cuhuarcanquichic. Ñuca uncushca cashcapi, ñucapacman shamurcanquichic. Chunta curralpi tiyashcapi, ñucata ricuncapac shamurcanquichic;
40025037	Chaita uyashpa, allicuna ninunca: —Apunchic, ¿imura canta yaricashcata ricushpa cararcanchic, canta upianayashcata ricushpa upiachircanchic?
40025038	¿Imura canta huasi illacta ricushpa ñucanchic huasipi puñuchircanchic; canta llatanta ricushpa, churanata cuyarcanchic?
40025039	¿Imura canta uncushcata ricushpa, chunta curralpi ricushpa, canpaman ricanchie canta yanapancapac?
40025040	Jatun apu cutipanca: —Shuti cancunata nini: Cancuna cai ñuca runacunahuan chashna rurashpa, ñucahuan rarcanquichic.
40025041	Chai huasha, lluqui maquipi tiyaccunata ninca: —Maldisiashcacuna, ñucamanta anchurichic mana tucuric ninaman, supaipac paita caticcunantin allichishca ninaman.
40025042	Ñuca yaricashcapi, mana carahuarcanquichic; upianayashcapi, mana upiachihuarcanquichic.
40025043	Huasi illac cashcapi, cancunapac huasipi mana puñuchihuarcanquichic; uncushca cashcapi, chunta curralpi tiyashcapi, mana shamurcanquichic ñucata ricuncapac. Llatan cashcapi, churanata mana cuyahuarcanquichic.
40025044	Chaita uyashpa, paicunapash tapununca: —¿Imura canta yarcashcata, upianayashcata, llatan cashcata ricushpa; uncushcata, chunta curralpi tiyashcata ricushpa, mana yanaparcanchic?
40025045	Jatun Apu cutipanca: —Shuti cancunata nini: Cancuna cai ñuca runacunaman mana yanapashpa, ucata mana yanaparcanquichic.
40025046	Chaicuna mana tucuric ninaman rinunca, allicunaca mana tucuric causanaman.
40026001	Jesus tucui chaicunata rimashca huasha, yachachishcacunata nirca: —
40026002	Ishcai punchalla pishin pascua nishca punchapac, ña yachanquichic; cai RUNAta japinuncami paita chacatancapac.
40026003	Chai pachallapi, pacriyaya apucunahuan, camachic quillcata yachaccunahuan, judio apucunahuan Caifaspac huasipi tantarinurca; Caifas pacriyayacuna jatun apu carca.
40026004	Tantariccuna Jesusta umachishpa japincapac yuyanurca.
40026005	Raimi punchapi chaita rana mana allichu —ninurca—, ama runacuna jatarinuchun nishpa.
40026006	Shuc puncha, Jesus Betania llactapi tiyarca, Simon shutiyuc sisu runapac huasipi;
40026007	shuc huarmi shamurca yapa balic asnac yacu butita apamushpa. Jesus micucucpi, chai huarmi asnac. yacuta Jesuspac uma jahuapi tallirca.
40026008	Yachachishcacuna, chaita ricushpa, yapa piñarishpa, ninurca: Imaraicu chashna jichunun chai yapa balic asnac yacuta?
40026009	Chaita rantichishpa, achca cullqui Hucshinmari, tsuntsu runacunaman cuncapac.
40026010	Rimanucpi uyashpa, Jesus nirca: —¿Imaraicu cai huarmita piñanquichic? Chashna ñucahuan rurashpa, allita rurarca,
40026011	Tsuntsu runacuna cancunahuan huiñai tiyanunca; ranti, ñuca mana huiñai cancunahuan tiyashaehu.
40026012	Cai huarmi ñuca aichata asnac yacuhuan armachishpa, ñucata panpancapac allichishpa rurarca.
40026013	Shuti cancunata nini: Maitapash cushi shimita huillanucpi, cai huarmi rashcatapash huillanunca, paimanta yuyarinuchun nishpa.
40026014	Rimacpi, "chunca ishcaicuriamanta shuc, Judas shutiyuc, pacriyaya apucunapacman rishpa, nirca:
40026015	Mashnata cuhuanquichic ñuca Jesusta j apichishpa carcunaman cucpi? Chaita uyashpa, quimsa chunca cullquita paiman cunurca.
40026016	Chaimanta pacha Jesusta japincapacima puncha alli carica Judas yuyaricurca.
40026017	Mana punquichishca tantata micuna ñaupac punchapi, yachachishcacuna Jesuspacman rishpa, tapunurca: —¿Maipi pascua micunata allichincapac munanqui? —Llactaman richic shuc runapac huasiman; chaiman yaicushpa ninquichic: "Yachactic caita nin: Ñuca pacha ña pactamuran; canpac huasipi pascua micunata micunca rani ñuca runacunantin".
40026019	Yachachiscacuna Jesus rimashcata ranurca; pascua micunata allichinurca.
40026020	Tutayashcapi, Jesus paipac chunca ishcai runacunahuan shamurca micuncapac.
40026021	Micucunucpi, Jesus paicunata nirca: —Shuti nini, cancunamanta shuc ñucata japichinca ran huañuchincapac.
40026022	Chaita uyashpa yapa Haquirinurca; huasha huasha paita tapunurca: —¿Ñucachu cani?
40026023	Jesus cutiparca: —Ñuca callanamantallata micucuc runa ñucata japichinca ran.
40026024	Cai RUNA huañunca ran, quillcacuna rimashca shina; paita japichic runa mana pacarishcapi alli canman.
40026025	Rimacpi uyashpa, Jesusta japichinca rac runa, Judas shutiyuc, tapushpa nirca: —¿Yachachic, ñucachu cani? Jesus paita nirca: —Ari.
40026026	Micucunucpi, Jesus shuc tantata japirca; Diosta pacrachushpa, tantata paquishpa, yachachishcacunaman curca nishpa: —Micuichic,cai ñuca aichami can.
40026027	Huasha, stiuc basota japirca; Diosta pacrachushpa, chaita yachachishcacunaman curca nishpa: —
40026028	Cai basomanta tucuicuna upiaichic, cai ñuca yahuar mari can, Dios runacunahuan mushu cushca shimita ricuchic yahuar; cai yahuar tucui runacunamanta tallishca canca juchacunata pichancapac.
40026029	Cunanmanta binota mana upiashachu, ñuca Yaya huasipi mushu binota upianacama.
40026030	Taquishca huasha Olivos nishca urcuman rinuxca.
40026031	Riranucpi, Jesus paicunata nirca: —Tucui cancuna "yancamanta paita catinchic" nishpa rimanquichic cunan tuta, quillcara mari tiyan: Michicta huañuchishami, obejacunaca chausirinunca.
40026032	Chashna cacpipash, ñuca causarishami, cancunata ñaupashpa Galileaman risha.
40026033	Pedro chaita uyashpa nirca: —Tucuicuna canta jichunucpipash, ñuca canta catishami.
40026034	Jesus paita nirca: —Shuti pacha canta nini: Cunan tuta cari atallpa chaira mana caparicpi, can quimsa cuti ñucamanta "paita mana ricsinichu" ninqui.
40026035	Pedro cutiparca: —Canhua pacta huañuna cacpipash, chaita mana rimashachu. Shuccunapash chaillatata rimanurca.
40026036	Chashna rimarishpa, Jesus paipaccunantin Getsemani nishca panpaman pactarca; chaiman pactac, yachachishcacunata nirca: —Caipi tiyarichic ñuca chainiman Dios-huan rimarinca rani.
40026037	Pedrota, ishcai Cebedeo churicunata pushashpa, yapa llaquirincapac callarirca.
40026038	Ñacarishpa nirca: —Llaquirishpalla huañunayahuan; caipi saquirichic, ñucahuan Diosman mañaichic.
40026039	Chainiman purishpa, tuhuaman urmarca nishpa: —Ñuca Yayalla, usharicpi cai jatun llaquita ñucamanta anchuchipai; ranti, maña ñuca munashca shina tucuchun, canpac munai rurarichun.
40026040	Yachachishcacuna tiyashcaman ticrashpa, puñurashcata tuparca; Pedrota nirca: —¿Shuc pachallapash ñucahuan Diosta mañana manachu usharcanquichic?
40026041	Mañaraichic juchanayaipi ama urmañcapac; cancunapac yuyai allimi can, ranti aicha sanpa can.
40026042	Chaita rimashpa, cutillata Dios-huan rimacrirca. —Yayalla, —nirca—, ñuca cai jatun llaquita apana cacpi, can munashca shina rurarichun.
40026043	Yachachiscacuna tiyashcaman ticrashpa, puñurashcata tuparca, yapa puñunayanucpi.
40026044	Paicunata saquishpa, cutillata Dios-huan rimacrirca, ñaupa shinata nishpa mañarca.
40026045	Chai huasha, yachachishcacuna tiyashcaman ticrashpa nirca: —Chairachu puñuranquichic? Ñuca pacha ña pactamurca. Juchayuccuna cai RUNAta japinca ranun.
40026046	Shayarichic, jacuichic, ñucata chasquichinca rac runa shamuran.
40026047	Rimacucpi, chunca ishcaicunamanta shuc, Judas shutiyuc, shamurca; paihuan pacta achca runacuna shamunurca mircanucunata, caspicunahuan; pacriyaya apucuna llacta apucunapash paicunata cachashca canurca.
40026048	Judas paicunata rimashca carca: —Ñuca muchashca runata japinquichic, paimi Jesus.
40026049	Chashnapi, Jesuspacman mayanyashpa, paita mucharcanishpa: —Allillachu canqui, Yachachic?
40026050	Jesus paita nirca: —Mashi, can ruranca rashcata rurailla. Chai ucu, Judas-huan shamuccuna Jesusman shitarishpa japinurca.
40026051	Chaita ricushpa, shuc Jesus yachachishca runa, mircanuta japishpa, apupac luncuta huactarca, paipac rinrita pitirca,
40026052	Jesus nirca: —Mircanuta cara ucupi cutillata ehurai; mircanuhuan huañuchic runa mircanullahuan huañuchi tucunca.
40026053	Ñuca munashpa, ¿manachu ñuca Yayata mañaiman, pai chunca huaranca angelta cachahuanman, ñucata quishpichincapac?
40026054	Ranti, ¿imashna quillcacuna rimashca pactarinca "chashna tucuna can" nishca?
40026055	Huasha runacunata nirca: —Shuhua runata japincapac shina ñucata japincapac shamurcanquichic mircanucunahuan, caspicunahuan. Caran puncha Diospac huasipi yachachic carcani; mana japihuarcanquichic.
40026056	Chashna tucun quillcacuna rimashca pactarincapac. Chaita uyashpa, yachachishcacuna Jesusta jichushpa miticunurca.
40026057	Jesusta japiccuna apu Caifaspacman pushanurca; chaipi camachic quillcata yachaccuna apucunantin tantarinushca carca.
40026058	Pedro carunayamanta apupac huasiman Jesusta catirca; huasi ucumari yaicushpa, luncucunahuan tiyarirca imata Jesusta ranunca ricuncapac.
40026059	Pacriyaya apucuna tucui taripaccunantin llulla shimita mashcacunurca Jesusta cautsayachishpa huañuchincapac.
40026060	Achca llullashpa rimaccuna shamucpipash, imapash mana tuparishcachu Jesusta cautsayachincapac. Taripanata tucuchincapac, ishcai runa shamushpa, rimanurca nishpa: —Cai runa nirca:
40026061	Ñuca Diospac huasita tulachina ushani, quimsa punchapi chaita jatachina ushani.
40026062	Chaita uyashpa, pacriyaya jatun apu shayarishpa nirca: —¿Manachu imatapash rimanqui? ¿Imata nishpa caicuna rimashcata rimarcanqui?
40026063	Jesus upallarca. Pacriyaya jatun apu cutillata rimarca: —Causac Diospac shutipi canta tapuni: ¿Mesiaschu canqui? ¿Diospac churichu canqui?
40026064	Jesus cutiparca nishpa: —Ari, chashnami can; caitapash nini: Shuc puncha tucuita ushac Diospac alli maquiman tiyarishcata ricuhuanquichic; puyu jahuapi shamucucta ricuhuanquichic.
40026065	Chaita uyashpa, jatun apu churanata lliquishpa nirca: —Diosta piñashpa rimarca. ¿Imapac ricuyaccunata mutsunchic? Pai rimashcata uyarcanquichic.
40026066	¿Imata paita rurashun? Tucuilla caparinurca: —Paita huañuchina can.
40026067	Chai huasha, Jesusta ñahuipi tiucanurca, maqui palahuan huactanurca nishpa: —
40026068	Mesias, rimai, ¿pimi canta macan?
40026069	Chaicama Pedro patiopi tiyarca, allpapi tiyacushpa. Shuc yanapac huarmi paiman mayanyashpa nirca: —Canpash Galileo Jesus-huan puric carcanqui.
40026070	Pedro, tucuicunapac ñaupacpi, nirca: —Mana, can rimacushcata mana yachanichu.
40026071	Puncuman ricpi chaimanta llucshincapac, shuc yanapac huarmi paita ricushpa, chaipi tiyaccunata nirca: —Caipash Jesus-huan tiyarca.
40026072	Pedro rimarca nishpa: —Mana, chai runata mana ricsinichu.
40026073	Astanipi, chaipi tiyaccuna Pedrota ninurca: —Shuti, paicunamanta canqui, paicuna shinallata mari rimanqui.
40026074	Pedro mana alli shimicunata rimancapac cailarirca nishpa: —Chai runata mana ricsinichu. Chai ucu cari atallpa caparirca.
40026075	Pedro Jesus rimashcata yuyarirca pai nishcapi: "Chaira cari atallpa mana caparicpi, paita mana ricsinichu quimsa cuti ninqui". Chaita yuyarishpa, chaimanta llucshispa, yapa huacacurca.
40027001	Cayantin puncha inti pacaricpi, pacriyaya apucunahuan llacta apucunahuan imata rana canca nishpa yuyanurca Jesusta huañuchincapac;
40027002	maqui huatashpa, apu Pilatopacman pushanurca.
40027003	Jesusta japichic Judas, Jesusta huañuchinca ranushcata yachashpa, manallita rarcani nishpa, quimsa chunca cullquita apucunaman cutichirca nishpa: —
40027004	Jatun juchata rarcani, alli runata japichircani cancunaman cuncapac. Paicuna ninurca: —Ñucanchicta mana imananchu. ¡Amu yachan! Rimanucpi uyashpa, Diospac huasiman cullquita shitashpa, rirca, huatarishpa huañurca.
40027006	Apucuna, cullquita japishpa, ninurca: —Cai cullqui Diosman camari cullqui shina huacaichincapac mana allichu, yahuar cullqui mari can.
40027007	Paicunapura rimarishpa, chai cullquihuan mancata ahuac runapac allpata rantinurca, mana judio caccunata chincachincapac.
40027008	Chairaicu chai panpa "yahuar panpa" ninun cunancama.
40027009	Chashnami Jeremias nishca pactarirca: Quimsa chunca cullquita japircani; chai tupu cullquipi judiocuna ñucata balichinurca;
40027010	mancata ahuacpac allpata rantircani Dios rimahuashca shina.
40027011	Jesus jatun apu pilato ñaupacpi tiyarca; chai apu Jesusta tapurca: —¿Judiocunapac jatun curacachu canqui? Jesus cutiparca: —Ari, can nishca shina can.
40027012	Pacriyaya apucuna rucucunapash juchachinucpi uyashpa, Jesus mana rimarcachu.
40027013	Mana rimacpi, Pilato paita nirca: —¿Manachu uyanqui caicuna rimacushcata?
40027014	Jesus shuc shimillatapash mana rimarcachu; chairaicu Pilato yapa mancharirca.
40027015	Judiocunapac yachai, jatun raimi puncha gubirnu apu shuc chunta curralpi huichcara runata cacharic carca, runacuna acllashcata.
40027016	Chai pacha shuc millai runa chunta curralpi huichcara tiyarca; paipac shuti Barrabas. Pilato chaipi tiyac runacunata tapuica: —¿Maicanta ñuca cacharincapac munanquichic? ¿Barrabastachu cacharisha? ¿Jesustachu cacharisha?
40027018	Pilato allimi yacharca Jesusta chicnishcamanta japichinushcata.
40027019	Pilato taripana tiyarinapi tiyarishca cacpi, paipac huarmi shimita cacharca nishpa: "Ama imata raichu chai alli runata; pairaicu nuspashpa yapa mancharircani".
40027020	Pacriyaya apucuna rucunapash "Barrabasta cachari, Jesusta huañuchi" nishpa caparina canquichic runacunaman rimanurca.
40027021	Pilato tapushcapi: —¿Maicanta cacharisha?—nishpa, runacuna caparinurca: —Barrabasta cachari,
40027022	Pilato cutillata tapurca: —Imata rasha cai Mesias nishca runata? Paicuna cutipanurca nishpa: —Chacatashca cachun.
40027023	Pilato tapurca: —¿Ima manallita rurarca? Paicuna ashtahuan caparinurca nishpa: —¡Chacatashca cachun!
40027024	Pilato manaimata rana ushani yuyarishpa, judiocuna ashtahuan caparishcata uyashpa, tucuicunapac ñaupacpi maquicunata maillarca nishpa: —Mana imata charinichu cai alli runahuan; cancunallata ricunquichic.
40027025	Paicuna caparinurca nishpa: —¡Paipac yahuar ñucanchic jahuapi, ñucanchic churicunapac jahuapi tallirichun!
40027026	Chaita uyashpa, Pilato Barrabasta cacharirca; Jesusta llipachishpa, paicunaman curca chacatashca cancapac.
40027027	Suldarucuna, Jesusta japishpa, patio ucuman pushanurca; pai muyucta tucui suldarucunata tantachinurca.
40027028	Jesuspac churanata surcushpa, shuc puca churanata churachinurca;
40027029	chai huasha, paipac umapi shuc cashahuan ahuashca llaututa, Jatun Curacacunapac llautu shina churanurca; paipac maquipi shuc pintuta apu bara shina churanurca. Paipac ñaupacpi cuncurishpa, paita asinurca nishpa: —¡Ricuichic judiocunapac jatun apu!
40027030	Paipac ñahuipi tiucashpa, pintuhuan umata huactacunurca.
40027031	Paita asishca huasha, puca churanata surcushpa, paipac churanata churachishpa, chacatashca cancapac pushanurca.
40027032	Llactamanta llucshishpa, shuc Cirenemanta runata tarinurca, Simon shutiyuc; paita crusta marcachinurca.
40027033	Gólgota nishca urcuman pactashpa,
40027034	jayac-huan masashca binota upiachinurca; Jesus, chaita camashpa, mana upiarcachu.
40027035	Paita chacatashca huasha, paipac churanacunata lichayuccuna japinurca;
40027036	huasha, tiyarishpa, chaparanurca.
40027037	Crus umapi shuc quillcata churanurca; "imaraicu paita huañuchinun" nishpa quillca nin. Cashna quillcara carca: "Cai judiocunapac Jatun Curaca Jesusmi".
40027038	Paihuan pacta ishcai shuhua runata chacatanurca, shuc Jesuspac alli maquipi, shuc lluqui maquipi.
40027039	Chaita puriccuna Jesusta asinurca; umata cuyuchishpa,
40027040	ninurca: —Can "Diospac huasita tulachina ushani, quimsa punchapi chaita jatachina ushani" nishpa nircanqui; can quiquinta quishpichi; Diospac churi cashpa, crusmanta uraicui.
40027041	Pacriyaya apucunapash rucucunantin fariseocunantin paita asinurca nishpa: —
40027042	Shuccunata quishpichirca, pai quiquinta mana quishpichina ushan. Judiocunapac apu cashpa, crusmanta uraicuchun, ñucanchic paita inincapac.
40027043	Diospi inirca, Dios-pacchuri cani nishpa nirca; Dios paita llaquishpa, cunan paita quishpichichun.
40027044	Jesus-huan pacta chacatashca shuhuacunapash paita asinuica.
40027045	Chaupi punchamanta chaupi chishicama puncha yana tucurca.
40027046	Chaira jahuanaya intipi, Jesus sinchi shimihuan nirca: —Eli, Eli, lacma sabactani (runa shimipi: Ñuca Dioslla, ñuca Dioslla, imaraicu ñucata jichushcanqui).
40027047	Huauquin chaipi tiyaccuna, chaita uyashpa, ninurca: —Eliasta cayaran.
40027048	Shuc suldaru, esponjata japishpa, jayac binopi jucuchishpa, pintupi huatashpa, Jesusta upiachirca.
40027049	Shuccuna ninurca: —Saqui, Elias shamunca chari paita quishpichincapac.
40027050	Jesus sinchita caparishpa huañurca.
40027051	Chai ucu, Diospac huasipi huarcurashca cortina lliquirirca jahuamanta uracama; allpa cuyurirca, rumicuna raquirinurca.
40027052	Aya jutcucuna pascarinurca, achca alli runacuna causarinurca,
40027053	Jerusalen llactapi ricurinurca Jesus causarishca huasha.
40027054	Suldaru apu suldarucunapash, tucui tucushcata ricushpa, yapa mancharishpa, ninurca: -¡Shuti pacha, cai runa Diospac Churimi carca!
40027055	Achca huarmicuna carumanta tucuita ricuranurca; paicuna Jesusta Galileamanta catimushca carca, paita yanapashpa.
40027056	Shuc Maria Magdalena carca, shuc Jacobopac Josepac mama Maria, shuc Cebedeo churicunapac mama.
40027057	Tutayacucpi, shuc cullquiyuc runa shamurca, Jose shutiyuc, Arimateamanta runa; paipash. Jesusta catic runa carca.
40027058	Pilatopacman rishpa, Jesuspac ayata mañarca. Mañacpi, Pilato ayata paiman cuncapac rimarca.
40027059	Jose, ayata japishpa, mushu churanahuan pillushpa,
40027060	pai quiquinpac aya panpana jutcupi churarca; chai aya panpana jutcu mushu carca, rumipi allashca. Shuc jatun rumihuan chai jutcuta huichcashca huasha, rirca.
40027061	Chaipi tiyacunurca Maria Magdalena, shuc Mariapash, panpana jutcu ñahuipura;
40027062	Gayantin puncha, parasceve nishca puncha huasha, pacriyaya apucunahuanfariseocunahuan Pilatopacman rinurca. Chaiman pactashpa, cashna ninurca: —Apu, cunan yuyarinchic chai umachic runa, chaira causacushpaj nishcata: "Quimsa puncha huasha causarishami".
40027064	Chairaicu panpashcata ricunuchun quimsa punchacama, ama: pai yachachiscacuna tutapi shamushpa, ayata shuhuanuchun; shuhuashpa, runacunata rimanunca nishpa: "Causarishcami". Chashna tucucpi, chai umachishca tucui pai umachishcacunamanta yalli canca.
40027065	Chashna ninucpi, Pilato nirca: —Suldarucunata charinquichic; aya jutcuta allita ricunuchun.
40027066	Chaitauyashpa, ayata panpanushcaman rinurca; jutcuta huichcac rumita selloyachishpa, suldarucunata chaipi saquinurca ricuncapac.
40028001	Samana puncha huasha, semana ñaupac puncha ña pacaricucpi, ishcai huarmi: Maria Magdalena shuc, Maria shuc, panparata ricuncapac rinurca.
40028002	Cuncaimanta, allpa sinchi cuyurirca. Shuc angel uraicushpa, rumita anchuchishpa, rumi jahuapi tiyarirca.
40028003	Paipac ñahui chiuclla ricurirca, paipac churana rasu shina yurac carca.
40028004	Ayata ricuc suldarucuna, manchaimanta chucchushpa, huañushca shina saquirinurca.
40028005	Angel huarmicunata nirca: —Ama manchaichichu. Chacatashca Jesusta mashcaranquichic;
40028006	mana capichu; causarircami pai nishca shina. Pai sirirashcata ricuichic.
40028007	Huasha, utcalla rinquichic pai yachachishcacunaman huillancapac. "Causarishcami" ninquichic. Cancunata ñaupashpa Galileaman rinca; chaipi paita ricunquichic. Chaita huillancapac shamurcani.
40028008	Huarmicuna, chaita uyashpa, yapa cushiyashpa, yachachishcacunaman huillacrinurca.
40028009	Riranucpi, Jesus paicunahuan tuparishpa nirca: —¡Cushiyaichic! Paicuna mayanyarishpa, tuhuaman urmashpa, Jesuspac chaquita ucllarishpa paita chacchanurca.
40028010	Jesus paicunata nirca: —Ama manchaichichu; ñuca huauquicunaman huillacrichic: Galileaman rinuchun, chaipi ricuhuanquichic.
40028011	Huarmicuna riranucpi, ayata ricuc suldarucuna llactaman rishpa, pacriyaya apucunaman tucui tucushcata huillanurca.
40028012	Pacriyaya apucuna, chaita uyashpa, rucucunahuan rimarincapac rinurca; chai huasha, suldarucunaman achca cullquita cuyanurca nishpa: —
40028013	Cancuna caita ninquichic: "Tutapi, ñucanchic puñurashcapi, pai yachachishcacuna shamushpa, ayata shuhuanurca".
40028014	Apu chaita uyacpi, ñucanchic paihuan rimashun cancunata quishpichincapac.
40028015	Chaita uyashpa, suldarucuna cullquita japishpa, paicunaman rimanushcata rimanurca. Chai llullashcata cunan punchacama judiocuna ininun.
40028016	Chunca shuc yachachishcacuna Galileaman rinurca, Jesus nishca urcuman. Chaipi Jesus paicunaman ricurirca;
40028017	paita ricushpa chacchanurca; huaquincuna shuncullapi ninurca: "Paichu mana paichu imata".
40028018	Jesus paicunaman mayanyashpa nirca: —Ñuca tucuita ushani cai pachapi jahua pachapipash.
40028019	Richic, tucui runacunata yachachichic; paicunata Yayapac Churipac Santo Samaipac shutipi bautisanquichic; ñuca rimashcata rancapac paicunata yachachinquichic.
40028020	Uyaichic: Ñuca huiñai cancunahuan tiyasha cai pacha tucurinacama.
41001001	Diospac Churi Jesucristomanta alli shimi cashnami callarirca.
41001002	Profeta Isaias quillcashca carca nishpa: "Ñuca shimita apac runata ñanpita allichincapac cachani:
41001003	Chunlla allpapi shuc shimi uyarin cashna nishpa: Ñanpita Diospac allichichic, cuscachichic".
41001004	Chashna cacpi, Juan chunlla allpapi runacunata bautisac carca, cashna camachishpa: —Juchamanta llushpirincapac, shuncupi llaquirishpa, manalli causanata saquishpa, Diosman ticrana canquichic, bautisai tucuna canquichic.
41001005	Judeamanta Jerusalenmantapash tucui runa Juanpacman shamuccuna carca. Juchacunata rimanucpi, Juan Jordan yacupi paicunata bautisac carca.
41001006	Juan camello nishca huihua huillmahuan ahuashca churanata churarishca carca, huacra carahuan chunpillishca; sacha mishquita jijitapash micushpa causacurca.
41001007	Cashna rimashpa camachic carca: —Ñuca huashalla ñucamanta yalli ushac shamuncami; ñuca paipac ushutapac huascata pascancapac mana allichu cani.
41001008	Ñuca cancunata yacuhuan bautisani, ranti pai Santo Samaihuan cancunata bautisanca.
41001009	Chai punchacuna, Jesus Galileapi tiyac Nazaret llactamanta shamushcapi. Juan paita Jordan yacupi bautisarca.
41001010	Yacumanta llucshishca shina, Jesus jahua pachata pascarishcata ricurca, santo Samai paipac jahuapi urpi shina uraicucucta ricurca.
41001011	Jahua pachamanta shuc shimi uyarirca, cashna nishpa: —Can ñuca llaquishca Churimi canqui. Canhuan cushiyani.
41001012	Chai huasha, Santo Samai Jesusta chunlla allpaman purichirca.
41001013	Chuscu chunca puncha chaipi sacha aichacunahuan tiyarca; supai paita camarca. Huasha angelcuna paita caranurca.
41001014	Juanta japishpa chunta curralpi huichcanushcapi, Jesus Galilea suyuman rirca; chaipi Diospac shimita uyachic carca,
41001015	cashna nishpa: —Pactana pacha pactamurcami; Diospac pacha mayanlla can. Manalli causanata saquishpa, Diosman ticraichic, cushi shimita uyaichic.
41001016	Galilea cucha patata puricushpa, Jesus Simonta ricurca; paipac huauqui Andres-huan tiyarca. Paicuna yacu aichata japiccuna cashpa, llicata cuchapi shitaranurca.
41001017	Jesus paicunata nirca: —Ñucahuan shamuichic, runacunata japiccamata cancunata rasha.
41001018	Chai ucullapi, llicata saquishpa, Jesusta catinurca.
41001019	Astanipi, Jesus Galileapi puricushpa, Cebedeopac churi Santiagota ricurca paipac huauqui Juantin; canuapi llicata allichiranurca.
41001020	Jesus paicunata cayarca; paicunaca, yayata llancaccunantin canuapi saquishpa, Jesus-huan rinurca.
41001021	Chashna rishpa, Cafarnaun nishca llactaman pactanurca. Samana punchapi Jesus tantarina huasiman rirca runacunata yachachincapac.
41001022	Pai rimashcata uyaccuna mancharinurca, paipac yachachina shuc laya mari carca, ushaihuan yachachic carca, mana camachic quillcata yachaccuna shina.
41001023	Chai tantarina huasipi, shuc supai japishca runa tiyarca; caparincapac callarirca nishpa: —
41001024	Nazaretmanta Jesus, ¿imatata ñucanchicmanta munanqui? ¿Ñucanchicta tucuchincapacchu shamunqui? Canta ricsinimi, Dios acllashca runa canqui.
41001025	Jesus paita rimarca: —¡Upallai, cai runamanta llucshi!
41001026	Supaica, chai runata cushpachishpa, shinchita caparishpa, paimanta llucshirca.
41001027	Tucui chaita ricuccuna yapa mancharishpa, rimanacunurca nishpa: —¿Imami cai? ¡Shuc laya yachachin; supaicunata rimacpi, supaicuna paita uyanun!
41001028	Tucui Galilea llactacunapi Jesusmanta rimarirca.
41001029	Chai tantarina huasimanta llucshishpa, Jesus Santiagontin Juantin Simonpac Andrespac huasiman rirca.
41001030	Simonpac huarmi mama uncushpa siricurca; Jesusta paimanta rimanurca.
41001031	Jesus pai tiyashcaman yaicushpa, paita maquinanta japishpa jatarichirca. Chai ucullapi uncui samarirca. Ña alliyashpa paicunata sirbicurca.
41001032	Chishita, inti ña yaicucucpi, tucui uncushcacunata supai japishcacunatapash Jesuspacman pushanurca.
41001033	Tucui runacuna huasi puncupi munturinurca.
41001034	Jesus tucui laya uncushcacunata alliyachirca, supai japishcacunamanta supaita callpachirca. Supaicuna paita ricsinucpica, Jesus paicunata mana rimachircachu.
41001035	Cayantiman, tuta ucuta jatarishpa, huasimanta llucshirca, chunlla allpaman rirca Dios-huan rimarincapac.
41001036	Simon paihuan tiyaccunantin Jesusta mashcancapac rinurca.
41001037	Paita tupashpaca ninurca: —Tucuilla canta mashcaranun.
41001038	Jesus paicunata nirca: —Jacuichic shucman, mayan llactacunapi cushi shimita uyachincapac; chaipacmi shamurcani mari.
41001039	Chaimanta tucui Galilea suyuta purirarca, tantarina huasicunapi camachishpa, supaita supai japishcacunamanta jichushpa.
41001040	Shuc puncha, shuc sisu runa Jesuspacman shamurca. Cuncurishpa, paita mañarca nishpa: —Can munashpa, ñucata janpinata ushanqui.
41001041	Jesus paimanta llaquirishpa, maquihuan paita llancarca nishpa: —¡Munanimi, alliyashca saquiri!
41001042	Chai ucullapi chai runa pichara saquirirca.
41001043	Huasha paita cacharca nishpa: —
41001044	Ama pitapash rimaichu; ranti, pacriyayapacman rishpa, picharishcamanta Moises rimashcata cunqui, tucuicuna yachancapac can ña janpi tucushcata. ¿
41001045	Pai rishpa, tucuicunaman huillancapac callarirca. Chairaicu, Jesus llactacunaman runacuna ucupi mana yaicunata munarcachu. Runa illashcapi saquiric carca; chashnapash, achca runa tucui llactacunamanta paipacman shamuccuna carca.
41002001	Ansa punchacuna huasha, Jesus Cafarnaun llactaman ticrarca; huasipi tiyashcata uyarirca.
41002002	Achca runacuna paipacman shamunurca, huasi puncuta huichcacta. Pai Diospac shimita uyachicurca.
41002003	Rimacucpi, chuscu runapura shuc suchu runata huantushpa shamunurca.
41002004	Jesus tiyashcaman mana pactana ushashpa, huasi jahuamanta shuc jutcuta rashpa, Jesuspac ñaupacman uncushcata uraicuchinurca.
41002005	Jesus paicuna inishcata ricushpa, uncushca runata nirca: —Churi, canpac juchacuna maillai tucunun.
41002006	Huaquin yachaccuna chaipi tiyanurca. Jesus rimashcata uyashpa, paicunapac shuncupi yuyanurca nishpa:
41002007	¿"Imaraicu chashna riman? Diosta camicun. ¿Pitac juchacunata maillana ushan mana Dios cashpa?"
41002008	Jesus paicuna yuyacushcata yachashpa, nirca: —¿Imaraicu chashna yuyanquichic?
41002009	¿Imata ashtahuan rimanalla can: Cai uncushca runaman "canpac juchacuna maillai tucunun" nishpa rimanachu? "Jatari, cahuituta apashpa ri" nishpa rimanachu? ¿Manachu cutipahuanquichic?
41002010	Ñuca cai pachapi juchacunata maillana ushashcata ricuchinca rani. Huasha suchu runata nirca: —Uyai, jatari, canpac cahuituta japishpa huasiman ri.
41002012	Chai ucullapi jatarirca, cahuituta japishpa, tucuicuna ricuranucpi llucshirca. Chaita ricuccuna mancharinurca; Diosta chacchanurca nishpa: —¡Manapacha! ¡Mana imura chashna ricushcanchic!
41002013	Jesus chaimanta llucshishpa, yacu pataman cutillata rirca. Achca runacuna paipacman shamunurca; Jesus paicunata yachachicurca.
41002014	Purirashpa, Alfeopae churi Levi shutiyuc runata ricurca, gubirnu cullquita pallana huasipi tiyacurca. Jesus paita nirca: —Ñucahuan shamui. Chai runa uyashpa, jatarishpa, Jesusta catishpa rirca.
41002015	Huasha, Jesus Levi huasipi micucucpi, achca gubirnu cullquita pallaccuna achca juchayuccunapash Jesus-huan pacta, pai yachachishcacunahuan pacta micuncapac shamunurca, achca runacuna mari Jesusta catishpa puriccuna carca.
41002016	Camachic quillcata yachaccuna fariseocunantin, Jesus gubirnu cullquita pallaccunahuan juchayuccunahuanpash micurashcata ricushpa, pai yachachishcacunata tapunurca: —¿Imaraicu cancunata yachachic gubirnu cullquita pallaccunahuan juchayuccunahuanpash micushpa upiashpa purin?
41002017	Jesus paicunata uyashpa nirca: —Alli causaccuna janpiccamata mana mutsunun; uncushcacuna janpiccamata mutsunun. Ñucaca mana shamurcanichu allicunata cayancapac; manallicunata mashcancapac shamurcani.
41002018	Bautisac Juan yachachishcacunahuan fariseocunahuan sasicushca punchapi, huaquin runacuna Jesuspacman shamunurca paita tapushpa: —Juan yachachishcacunahuan fariseocunahuan sasiccuna can; ¿imaraicu canpaccuna mana sasinun?
41002019	Tapunucpi, Jesus cutiparca: —Sahuarinaman cayashcacuna sasicchu canun, cari paicunahuan tiyacpi? Mana, cari paicunahuan tiyacpi mana sasinunchu.
41002020	Cari pushai tucuna puncha pactamucpi, sasinunca.
41002021	Manapí runa rucu churanata mushu churana pitihuan llachapanchu; chashna racpi, mushu churana curuyacpi, rucu churanata aisashpa, ashtahuan lliquichinca.
41002022	Chashnallata, manapí mushu binota rucu cara purupi churan; chashna racpi, mushu bino rucu cara puruta tucyachicpi, bino tallirinca, ishcaintin huacllirin. Mushu bino mushu cara purupi churana can.
41002023	Shuc samana puncha Jesus shuc tarpushca ucuta purirarca. Pai yachachishcacuna chaita purishpa, trigo huancuta aisashpa japinurca.
41002024	Fariseocuna, chaita ricushpa, Jesusta ninurca: —Riqui, samana puncha chashna rana mana allichu.
41002025	Jesus cutipashpa nirca: —¿Manachu yachanquichic David rurashcata micuna illac yaricashcapi paihuan tiyaccunantin?
41002026	Abiatar pacriyaya apu cashcapi, David Diospac huasiman yaicushpa, camari tantacunata micurca. (Chai laya tantata pacriyayacunalla micunun). Paihuan tiyaccunatapash cararca.
41002027	Huasha nirca: —Samana puncha runaraicu rurashca can, mana runa samana puncharaicu.
41002028	Chairaicu, cai RUNA samana punchapacpash amumi can.
41003001	Cutillata Jesus tantarina huasiman yaicurca. Chaipi shuc huacllishca maquiyuc runa tiyarca.
41003002	Fariseocuna Jesusta chapacunurca, chai runata samana punchapi allichincachu ima chari, paita cautsayachincapac.
41003003	Jesus chai huacllishca maquiyuc runata nirca: —Jatarishpa, chaupi shuncupi shayari.
41003004	Jesus chaipi tiyaccunata tapurca: —¿Samana puncha imata ruraipac can? ¿Allita rurana usharinchu? ¿Manallita rurana usharinchu? ¿Shuc runata huañunamanta quishpichina allichu? ¿Huañuncapac saquinachu? ¿Imata ninquichic? Paicuna chunlla saquirinurca.
41003005	Jesus piñarishpa, muyucta ricushpa, paicuna manalli shuncuyuc cashcamanta llaquirishpa, runata nirca: —Canpac maquita chutachi. Chutachicpi alliyarca.
41003006	Fariseocuna, chaimanta llucshishpa, Herodesta caticcunahuan rimarinurca imashnata Jesusta huañuchishun nishpa.
41003007	Jesus pai yachachishcacunantin Galilea cucha pataman rirca. Galileamanta, Judeamanta,
41003008	Jerusalenmanta, Idumeamanta, Jordan chinpamanta, Tiro Sidon llactacunamantapash achca runacuna paipacman shamunurca, paimanta rimarishcata uyashpa.
41003009	Chashna cacpi, Jesus pai yachachishcacunata nirca: —Shuc canuata allichichic runacunata ama jaitahuancapac.
41003010	Achca uncushcacunata alliyachicpi, tucui laya uncuccuna paipacman shitarinurca, paita llancancapac.
41003011	Supaicuna, paita ricushpa, cuncurishpa, capariranurca nishpa: —Can Diospac Churimi canqui.
41003012	Ranti, Jesus sinchita paicunata rimarca nishpa: —Ñuca pi cashcata ama huillaichichu.
41003013	Jesus shuc urcuman sicashpa, pai munashcacunata "ñucaman shamuichic" nirca.
41003014	Shamunucpi, paicunamanta chunca ishcaita acllarca paihuan tiyancapac, paicunata camachincapac cachancapacpash,
41003015	supaicunata jichuna ushaita paicunaman cushpa.
41003016	Caimi paicunapac shuticuna: Simon (paita "Pedro" shutichirca),
41003017	Cebedeopac churicuna Santiago, paipac huauqui Juan (paicunata "Boanarges" shutichirca; runa shimipi "Tulun churicuna"),
41003018	Andres, Felipe, Bartolome, Mateo, Tomas, Alfeopac churi Santiago, Tadeo, Simon "cananeo" nishca,
41003019	Judas Iscariote (pai Jesusta japichirca).
41003020	Chai huasha, Jesus paipac huasiman ticrarca. Achca runa cuti tantaricpi, micuncapapash mana ushanurcachu.
41003021	Paipac aillucuna Jesus huasipi tiyashcata yachashpa, paita pushancapac shamunurca runacuna rimacpi nishpa "Yuyai illac tucurca".
41003022	Jerusalenmanta shamushca yachaccuna ninurca: —Cai runa Belcebú supai aputa ucupi charin, paipac ushaihuan supaicunata jichun.
41003023	Chashna rimanucpi, Jesus paicunata cayashpa, cashna nishpa yachachirca: —¿Imashna supai apu, Satanás nishca, Satanasllata jichunca?
41003024	Shuc llactapi causaecuna, chican chican chaupiricpi, chai llacta tucurincami.
41003025	Chashnallata, shuc huasipi causac aillucuna, paicunapura macanacushpa, tucurinuncami.
41003026	Satanashpash pai quiquinllata piñashpa, tucurincami.
41003027	Manapí shuc sinchi runapac huasiman yaicuna ushan shuhuancapac, ñaupacta mana paita huatashpa. Paita huatashca huasha, shuhuana ushancami.
41003028	Huasha, Jesus yapashpa nirca: —Runa tucui laya juchallishcata, tucui rimashca manalli shimita quishpichina usharin.
41003029	Ranti, Santo Samaita piñashpa manallita rimac runa mana imura quishpichi tucunca, chicapac juchata aparinca.
41003030	Chashna nirca Jesus, paicuna "millai supaita ucupi charin" nishpa rimashcamanta.
41003031	Jesus rimacucpi, paipac mama paipac huauquicunantin shamushpa, canchamanta paita cayachinurca.
41003032	Jesus muyucta tiyarishcacuna paita ninurca: —Uyai, canpac mama canpac huauquicunantin canchapi tiyanun, canta mashcanun.
41003033	Jesus cutipashpa nirca: —¿Pitac can ñuca mama, maican ñuca huauqui?
41003034	Huasha, pai muyucta tiyaccunaman ricushpa nirca: —Caicunami ñuca mama, ñuca aillucuna,
41003035	Dios rimashcata pactachic runa paimi ñuca huauqui, ñuca pani, ñuca mama.
41004001	Cutillata Jesus cucha patapi yachachincapac callarirca. Achca runa tantarinucpi, Jesus shuc canua ucuman yaicushpa, tiyarirca; runacuna yacu patapi saquirinurca.
41004002	Jesus unaita paicunata yachachirca; cashna rimacurca: —Uyaichic: Shuc runa chacraman tarpuncapac rirca.
41004004	Tarpucpica, huaquin muyucuna ñanpipi urmanurca; pishcucuna shamushpa micunurca,
41004005	Huaquin muyucuna rumi panpapi urmanurca, mana achca allpa tiyashcapi; utcalla huiñarirca, allpa mana yapa ucuta cacpi;
41004006	inti llucshicpi, huiñashca muyu sapi illac cashpa, chaquirishpa huañurca;
41004007	shuc muyucuna huita ucupi urmanurca; huitaca chai muyuta mana huiñachirca; chai muyuca mana aparirca.
41004008	Shuc muyucuna alli allpapi urmanurca. Sumac huiñanurca, achcata aparinurca: huaquin muyumanta quimsa chunca muyu llucshirca, huaquinmanta sucta chunca muyu, huaquinmanta shuc patsac.
41004009	Huasha Jesus nirca: —Yuyayuc runa yuyachun.
41004010	Jesus sapalla saquiricpi, paita caticcuna pai yachachishcacunahuan pacta paita tapunurca: —¿Can rimashca imata ricuchin?
41004011	Jesus nirca: —Dios paipac manapí yachashca shimita cancunaman ricuchirca, paipac pachata ricsichincapac. Ranti, shuccunaman, canchapi tiyaccunaman mana atipaipac tucun,
41004012	Diospac quillca nin: "Paicuna ricurashpapash, mana ricununcachu; allita uyashpapash, mana atipanuncachu, ama Diosman ticrashpa quispichi tucuncapac".
41004013	Huasha nirca: —¿Tarpucmanta rimashcata manachu atiparcanquichic? ¿Imashnata shuc rimanacunata atipanquichic?
41004014	Tarpuc runa Diospac shimita tarpun.
41004015	Huaquin runacuna ñanpipi urmashca muyucuna shinami: Diospac shimita uyanun; uyashca shinalla supai apu shamushpa, chai shimita paicunapac shuncumanta apan.
41004016	Huaquin runacuna rumi panpapi urmashca muyucuna shinami: Diospac shimita cushiyashcahuan uyanun;
41004017	ranti, paicunapac shuncupi mana ucuman yaicun, mana sinchicunun; chai shimita inishcamanta llaqui shamucpi, ñacachi tucunucpi, chaita jichunun.
41004018	Huaquin runacuna huita ucupi urmashca muyucuna shinami: Diospac shimita uyanun;
41004019	ranti, cai causaipaccunata yapa yuyanun, cullquiyuc tucunata yapa munanun, cai pacha cushicunapi shuncuta churanun; chai tucui alli shimita huañuchinun, chai shimica mana aparinchu.
41004020	Huaquin runacuna alli allpapi tarpushca muyucuna shina canun. Diospac shimita uyanun, uyashcata huacaichinun; sumac aparinun; huaquincuna quimsa chunca tupu, huaquincuna sucta chunca tupu, huaquincuna shuc patsac tupu aparinun.
41004021	Shuctapash rimarca cashna nishpa: —Cancuna chinpusuta japichishpa, ¿chaita mala ucupi churanquichichu? ¿Cahuitu ucupi churanquichichu? Mana, jahuapi churanquichic ricuchincapac.
41004022	Imapash pacashca cashpa, pacllaman llucshichishca canca, pacalla rimashcátaca tucuicuna yachanunca.
41004023	Yuyayuc runa yurarichun.
41004024	Shuctapash rimarca nishpa: —Cancuna tupushca tupullahuan tupui tucunquichic, yapashpa cushcanquichic.
41004025	Charic runa ashtahuan cui tucunca. Mana charic runa pai charishcashituta quichui tucunca.
41004026	Shuctapash nirca: —Diospac pacha shuc tarpuc runahuan tucushca shina tucun. Chai runa allpapi tarpun.
41004027	Pai tutapi puñun, punchapi jatarin. Chai muyu llucshin, huiñan, runa mana yuraricpipash.
41004028	Allpa pai quiquinmanta aparichin. Ñaupacta panca llucshin, huasha tuctun, huasha muyuyan;
41004029	muyu pucucpi, pallanun.
41004030	Shuctapash nirca: —¿Diospac pacha imashnata ricurin? ¿Imahuan chinpapurachishun?
41004031	Shuc mostaza nishca muyu shinami. Tarpushcapi, tucui muyucunamanta yalli uchilla can.
41004032	Huasha huiñan, tucui quihuacunamanta yalli jatun tucun. Huairapi huanpuric pishcucuna paipac llantupi samanun.
41004033	Chai laya shimicunahuan Jesus paicunata yachachicurca, paicuna japina ushancapac.
41004034	Chai laya rimanacunahuan tucuita nic carca. Pai yachachishcacunata tucuita chicanpi sumacta atipachirca. Chai punchallapita, ña tutayacpi, Jesus pai yachachishcacunata nirca: —Jacuichic cucha chinpaman.
41004036	Paicuna runacunata saquishpa, Jesusta pushanurca pai tiyashca canuallapi. Paihuan pacta shuc canuacuna rinurca.
41004037	Sinchi huaira jataricpi, bacucuna canuaman yaicuracpi, ñalla panparirarca.
41004038	Jesus canua siquipi, shuc saunapi puñurarca. Paita ricchachishpa ninurca: —¡Panparicunchicmi! ¿Canta manachu Uaquinayan?
41004039	Pai riccharishpa, huairata piñashpa, yacuta nirca: —¡Upallai, samari! Rimacpi, huaira samarirca, tucui chunlla tucurca.
41004040	Huasha paicunata nirca: —¿Imaraicuta manchanquichic? ¿Chaira manachu ininquichic?
41004041	Paicuna, yapa mancharishpa, rimanacunurca nishpa: —¡Manapacha! ¿Pitac can cai runa? ¡Huairapash yacupash paita uyanun!
41005001	Cucha chinpaman pactanurca, Gadara nishca panpa– man.
41005002	Jesus canuamanta llucshishca shina, shuc supai japishca runa paipacman shamurca.
41005003	Chai runa aya jutcucunapi causac carca. Manapí paita japinata usharca jillai huascacunahuanpash.
41005004	Achca cuti paita jillai huascacunahuan huatanushca carca. Pai tucuita paquic carca; manapí paihuan usharca.
41005005	Tutantin punchantin aya jutcu panpapi urcucuna— pipash caparishpa puricachac carca, rumicunahuan huacta– rishpa.
41005006	Jesusta ricushpa, paipacman callparca. Cuncurishpa,
41005007	sinchita caparirca nishpa: —¿Imaraicu ñucahuan satirinqui, Jesus jatun Diospac Churi? Diosmanta mañani ama ñucata ñacachichu.
41005008	(Jesus paita nishcarca: "Mapa supai, cai runamanta llucshi" nishpa)
41005009	Jesus paita tapurca: —¿Ima shuti canqui? Pai cutipashpa nirca: —Ñuca shuti "jatun bulami", achcapura mari canchic.
41005010	Jesusta achcata mañacurca nishpa: —Cai allpamanta ama shitahuaichu.
41005011	Urcu chaquipi achca cuchicuna micuranurca.
41005012	Supaicuna Jesusta nicurca: —Ñucanchicta cuchicunapi yaicuchipai.
41005013	Jesus "allimi" nicpi, supaicuna runamanta llucshishpa, cuchicunapi yaicunurca. Cuchicunaca, ishcai huaranca tupu, yacuman urmashpa, chucallishpa huañunurca.
41005014	Cuchi ricuccamacuna miticunurca. Tucushcata tucuicunaman huillanurca. Uyaccuna ricuncapac shamunurca.
41005015	Jesuspacman pactashpa, supai japishca runata tupanurca. Tiyarishcata, churanata churarishcata, yuyayucta ricushpa, mancharinurca.
41005016	Ricuccuna chai runaman tucushcata cuchicunaman tucushcatapash huillanurca.
41005017	Uyaccuna Jesusta mañanurca nishpa: —Caimanta llucshipai.
41005018	Rimanucpi uyashpa, Jesus canuaman ticrarca. Yaicuracpi, chai supai japishca cashca runa "canhuan pushahuai" nishpa mañarca. Ranti,
41005019	Jesus mana munarcachu; paita nirca: —Canpac huasiman ri, canpac aillucunapacman. Dios llaquirishpa canhuan rashcata tucuicunaman huillanqui.
41005020	Chashna nicpi Jesus, chai runa rishpa, Decapoli nishca llactacunapi Jesus paihuan rashcata rimarca. Rimacpi uyashpa, tucuicuna mancharinurca.
41005021	Jesus chinpaman cutillata rirca. Achca runacuna pai muyucta tantarinucpi, cucha patapi saquirirca.
41005022	Chaipi, shuc tantarina huasi apu Jairo shutiyuc shamurca. Jesusta ricushpa, paipac ñaupacpi tuhuaman urmashpa, mañarca nishpa: —
41005023	Ñuca ushushi huañuran, shamupai. Canpac maqui paipac jahuapi churacpi alliyashpa causancami.
41005024	Rimacpi, Jesus paihuan rirca. Achca runacuna paita catishpa, tancashpa, tancashpa puricunurca.
41005025	Chai runacuna ucupi shuc uncushca huarmi tiyarca; chunca ishcai huatata yahuar tallirishpa causarca.
41005026	Achca janpiccama janpisha nishpa, paita nanachishca canurca, paipac cullquita tucuchishpa. Ranti, paita alliyachina mana ushanurcachu.
41005027	Chai huarmi Jesusmanta rimarishcata uyashpa, runacuna ucupi Jesusman mayanyashpa, huashata paipac churanata llancarca,
41005028	stuncupi yuyarishpa nishpa: "Paipac churanata llancashpallahuan alliyashami".
41005029	Llancacpi, paipac yahuar saquirirca, paipac aicha alliyashcata yacharca.
41005030	Chai ucullapi Jesus, paimanta shuc ushai llucshishcata yachashpa, huashaman ricushpa nirca: —Pitac ñuca churanata llancarca?
41005031	Yachachishcacuna cutipanurca: —Manachu carita quichquiyachishcata ricunqui? Canca: "Pitac llancahuarca" ninqui?
41005032	Ranti, Jesus muyucta ricurashpa saquirirca, paita llancashcata ricuncapac.
41005033	Chashna ricuracpi, chai huarmi, manchashpa, Jesuspac ñaupacpi cuncurishpa, tucuita huillarca.
41005034	Jesus paita nirca: —Ushushi, ama manchaichu. Can inishca canta quishpichirca. Ganaslla ri, alliyashca saquiri.
41005035	Jesus chaira rimacucpi, apupac huasimanta shamunurca nishpa: —Canpac ushushi ña huañurca. ¿Imapacta Jesusta quillachinqui?
41005036	Jesus chaita uyashpa, chai apu runata nirca: —Ama manchaichu, inilla.
41005037	Manapita munarca paihuan rincapac. Pedro, Santiago paipac huauqui Juan paicunalla Jesus—huan rinurca.
41005038	Apu huasiman pactashcapi, jatun tulupuna uyarirca, huacashpa, caparishpa.
41005039	Jesus nirca: —¿Imami cai tulupuna? Huahua mana huañushcachu, puñuranlla.
41005040	Chashna rimacpi, runacuna paita asinurca. Ranti, Jesus tucuicunata llucshichishpa, huahua tiyashcaman yaicurca paihuan shamushcacunantin. Huahuapac yayata mamatapash pusharca.
41005041	Huahuata maquimanta japishpa nirca: —Talita cumi (runa shimipi: "Ushushi, jatari nini")
41005042	Chai ucullapi huahua shayarishpa, purincapac callarir— ca (chunca ishcai huatayuc mari carca). Tucuicuna cushiyashpa yapa mancharinurca.
41005043	Jesus paicunata nirca: —Ama pitapash rimaichichu. Huahuata caraichic.
41006001	Jesus pai yachachishcacunantin paipac llactaman shamurca.
41006002	Samana puncha tantarina huasipi yachachicurca. Paita uyaccuna, mancharishpa, rimanacunurca nishpa: —¿Chai tucuita maipi yacharca? ¿Pai yachashcata maimanta yachan? ¿Mana raipacta rana ushanata maimanta chasquirca?
41006003	Shuti pacha, pai tucuicuna ricsishca carpintero runami, Mariapac churi. Santiago, Jose, Judas, Simon paipac huauquicuna canun. Paipac panicuna ñucanchihuan tiyanun. Chashna nishpa, paita mana uyanurcachu.
41006004	Jesus paicunata nirca: —Tucui pachapi profetata llaquinun. Paipac llactamanta caccuna, paipac quiquin aillucuna paita mana yupaichanunchu.
41006005	Chai llactapica ima mana raipacta mana rarcachu. Huaquin uncuccunata janpirca, maquita umapi churashpa.
41006006	Jesus paicuna mana inishcamanta mancharirca. Chaimanta rishpa, mayan llactacunata yachachishpa purirarca.
41006007	Chai huasha, chunca ishcai acllashcacunata cayashpa, ishcai ishcaita paicunata cacharca. Supaicunata jichuna ushanata paicunaman curca.
41006008	Paicunata nirca: —Ama imatapash apanquichichu. Shicrata, tantata, cullquita ama apanquichichu. Purina caspillata,
41006009	ushutatapash apanquichic. Ishcai churanata ama apanquichichu.
41006010	Huasha, yapashpa nirca: —Shuc llataman yaicushpa, puñuncapac shuc huasita mashcanquiehic, Chaillapita saquirinquichic llactamantarinacama.
41006011	Maipipash cancunata mana chasquinucpi, mana uyanucpi, chaimanta llucshishpa, chaquimanta allpata chausinquichic, paicuna manalli rashcata ricuchincapac.
41006012	Chashna rimacpi Jesus, yachachishcacuna camachincapac rinurca, "Diosman ticraichic" nishpa.
41006013	Achca uncushcacunata supai japishcacunatapash alliyachinurca, huirahuan uncuccunata cacushpa.
41006014	Tucui llactacunapi Jesusmanta rimaricpi, Herodespash paimanta uyarca. Herodes nirca: —Cai runa Bautisac Juanmi, huañushcacunamanta causarishca. Chairaicu mana raipaccunata rana ushan.
41006015	Huaquincuna ninurca: —Cai runa Profeta Eliasmi. Shuccuna ninurca: —Shuc profetami, ñaupa profetacuna shina.
41006016	Herodes, runacuna rimashcata uyashpa, nirca: —Cai runa Juanmi, ñuca huañuchishca. Pai causarishcami.
41006017	Herodesllata Juanta japichishca carca. Paita jillai huascahuan huatashpa, chunta curralpi huichcashca carca, Herodias chashna munashcaraicu. Chai huarmi Herodespac huauqui Felipepac huarmi cacpi, Herodes paita japishca carca.
41006018	Juanca paita camachishcarca nishpa: —Canpac huauquipac huarmita japircanqui, mana allichu.
41006019	Chairaicu Herodias Juanta yapa chicnirca, paita huañuchisha nishpa. Ranti, mana usharcachu,
41006020	Herodes Juanta mancharca mari, "pai alli runa, Diosta uyac runa" can nishpa. Paita quishpichic carca. Pai camachishcata uyashpa yapa mancharishpallata, munaihuan paita uyac carca.
41006021	Herodes, pai pacarishca puncha pactaricpi, shuc jatun raimita rarca. Gubirnu apucunata, suldaru apucunata, Galileamarita jatun runacunata cayarca micuncapac.
41006022	Micucunucpi, Herodiaspac ushushi tushurca. Pai tushushcata Herodes paihuan tiyaccunantin munaihuan ricunurca. Herodes paita nirca: —Can imatapash mañahuacpi cushcanqui.
41006023	Jurashpa paita nirca: —Ñuca charishcacunamanta chaupita mañahuacpipash cushcanqui.
41006024	Rimacpi uyashpa Herodiaspac ushushi llucshishpa, mamapacman rishpa tapurca: —¿Imata mañasha? Paipac mama nirca: —Bautisac Juanpac umata mañanqui.
41006025	Pai urastalla Herodespacman rishpa nirca: —Cunanllata Bautisac Juanpac umata shuc callanapi cuhuanqui; chaita munani.
41006026	Herodes, chaita uyashpa, yapa llaquirirca. Ranti, chaipi tiyaccuna ñaupacpi jurashpa rimashcamanta, mitsancapac mana usharcachu.
41006027	Chashnapi shuc suldaruta cacharca, "Juanpac umata apacri" nishpa. Pai chunta curralman rishpa, Juanpac umata pitishpa,
41006028	shuc callanapi Herodias ushushipacman apamurca. Paica paipac mamaman curca.
41006029	Juan yachachishcacuna, chaita yachashpa, paipac ayata apashpa rishpa panpanurca.
41006030	Jesus camachincapac cachashcacuna ticramushpa paihuan tantarinurca. Paicuna rashcata yachachishcatapash rimanurca.
41006031	Jesus paicunata nirca: —Runa illashcaman shamuichic samancapac. Achca runa chaita puricucpi, micuncapacpash mana ushanurcachu.
41006032	Chairaicu shuc canuapi yaicushpa, runa illashcaman rinurca.
41006033	Runacuna paicuna rishcata ricushpa, picuna cashcata ricsinurca. Tucui llactacunamanta ñanpita callpashpa rishpa, Jesusta ñaupashpa pactanurca.
41006034	Jesus canuamanta llucshish— pa, achca runacunata ricushpa, paicunamanta llaquirirca, michic illac obejacuna shina canucpi. Paicunata unaita yachachicurca.
41006035	Ña tutayaracpi, yachachishcacuna paita ninurca: —Cai panpa huasi illac can.
41006036	Runacunata cacharinqui mayan huasicunapi micunata rantincapac.
41006037	Jesus paicunata nirca: —Cancunallata paicunata caranquichic. Paicuna cutipanurca: —Can munacpi, tantata ranticrishun ishcai patsac cullqui tupu tucuicunata carancapac,
41006038	Jesus tapurca: —¿Mashna tantata charinquichic? Rucucrichic. Ricunucpi, ninurca: —Pichca tanta ishcai challuapash tiyan.
41006039	Chaita uyashpa, Jesus nirca: —Runacunata allpapi tìyarichichic.
41006040	Rimacpi, runacuna quihua jahuapi tiyarinurca, shuc patsac bula tucushpa, pichca chunca bula tucushpa.
41006041	Huasha, Jesus tantacunata challuacunatapash japishpa, jahuaman ricushpa, Diosta pacrachurca. Tantacunata paquishpa, yachachiscacunaman curca, paicuna runacunata carancapac. Chashnallata ishcai challuata tucuicunata caranurca.
41006042	Sacsacta micunurca.
41006043	Puchushcata pallashpa, chunca ishcai ashancata juntachinurca.
41006044	Micuccuna caricunalla pichca huaranca canurca.
41006045	Chaipac huasha, Jesus yachachishcacunata nirca: —Ñucata ñaupashpa, canuapi chinpaman, Betsaida nishcaman richic, ñuca runacunata cacharinacama.
41006046	Paicunata cacharishpa, Jesus urcuman rirca Dios-huan rimarincapac.
41006047	Tutayashcapi, canua chaupi cuchapi tiyarca. Jesus allpapi sapalla shayarca.
41006048	Ñahuipuramanta huairacpi, sinchita cahuinurca. Chaira mana punchayacpi, Jesus yacu jahuapi paicunapacman rirca. Pactashpa, ric tucushpa, ashtahuan caruman ric shina tucurca.
41006049	Canuapi riccuna, paita yacu jahuata purirashcata ricushpa, "ayami" nishpa caparinurca.
41006050	Tucuilla paita ricunurca. Ricushpa mancharinurca. Pai utcalla paicunata nirca: —Ñucami cani. ¡Cariyaichic, ama manchaichichu!
41006051	Jesus canua ucuman yaicucpi, huaira aisarirca. Chaita ricushpa, ashtahuan mancharinurca. Paicunapac yuyai quillpara cacpi, mirachishca tanta ricuchishcata mana atipanurcachu.
41006053	Cuchata chinpashpa, Genesaretman pactashpa llutarinurca.
41006054	Allpaman llucshishca shina, runacuna Jesusta ricsinurca. Tucui suyuta rimacrinurca.
41006055	Uncushcacunata huantushpa pai tiyashcaman pushamunurca.
41006056	Jesus yaicushca llactacunapi, uncuccunata pai rina ñanpipi saquinurca. Paicunaca "canpac churanallata llancachipai" nishpa mañanurca. Tucui paita llancaccuna alliyanurca.
41007001	Fariseocuna huaquin Jerusalenmanta shamushca yachaccunantin Jesus-huan tiyanurca.
41007002	Paicunaca Jesus yachachishcacuna maquita mana maillashpa micucushcata ricunurca.
41007003	Fariseocuna judiocunapash, chaira maquicunata mana maillashpa, mana micuc canun, rucucuna yachachishcata catishpa.
41007004	Chashnallata, maimanpash rishpa, huasiman ticrashpa, mana maillarishpa mana micuc canun. Shucpash achca tiyan paicuna rashca paicunapac yachai: mucahuacunata, mancacunata, pilchicunata maillac canun.
41007005	Chashna cacpi, fariseocuna yachaccunantin Jesusta tapunurca: —¿Imaraicu can yachachishcacuna ñaupacuna yachachishcata mana ruranun, maquicunata mana maillashpa micuccuna can?
41007006	Jesus cutiparca: —¡Llullacamacuna! Allimi cancunamanta Isaias rimarca, cashna quillcashpa: "Cai runacuna shimillahuan ñucata llaquinun, paicunapac shuncu ñucamanta carumi can.
41007007	Yancamanta ñucata chacchanun; paicuna yachachishca runapac shimillami".
41007008	Dios camachishcata jichushpa, runa camachishcata catinquichic.
41007009	Huasha Jesus nirca: —Cancunapae yachaita catincapac, Dios camachishcata ñahuilla ricunquichic.
41007010	Moises rimarca mari: "Canpac yayata, eanpac mamata uyana canqui. Yayata mamata piñashpa rimac runa shuc rai huañunca".
41007011	Ranti, cancuna ninquichic: "Shuc runa paipac yayata paipac mamatapash nicpi: 'Ñuca tucui charishcata Diosman chasquichircani, cancunata yanapancapac mana ima tiyahuan',
41007012	chashna nishpa, paicunata ña mana yanapanachu".
41007013	Chashna rurashpa, cancunapac yachaita pactachincapac Diospac shimita ñahuilla ricunquichic. Shuc achcacuna chai layallata charinquichic.
41007014	Chai huasha, runacunata cayashpa, nirca: —Uyahuaichic tucuicuna, atipaichic:
41007015	imapash canchamanta runa ucuman yaicushpa, mana mapayachin; runapac yuyaimanta llucshic, chaimi runata mapayachin.
41007016	Yuyayuc runa yuyarichun.
41007017	Chashna nishpa Jesus, runacunata saquishpa, huasi– man yaicurca. Yachachishcacuna paita tapunurca: —¿Imata yachachishpa chai shimicunata rimarcanqui?
41007018	Jesus cutipashpa nirca: —¿Cancunapash yuyai illacchu canquichic? ¿Canchamanta runa ucupi yaicuc paita mana mapayachishcata manachu atipanquichic?
41007019	Canchamanta shamuc mana shuncupi yaicun; huicsapi yaicun, ismashpa llucshin. Chashna nishpa, tucui laya micuna alli cashcata ricuchirca.
41007020	Huasha nirca: —Runa shuncumanta llucshic chaimi runata mapayachin.
41007021	Runa shuncumanta manalliyuyaicuna llucshinun. Chashnallata yumashpa juchallinacuna, shuhuanacuna, runata huañuchinacuna,
41007022	shucpac huarmita japinacuna, shucpac imacunata japinayana, manallita rashcacuna,shuccunata umachiña, mana pincarishpa causana, caminacuna,
41007023	chiqui-cuicuna, yapa yalli canayana, nuspa shina causana. Chai tucuicuna shuncu ucumanta llucshinun, runata juchayucta ruranun.
41007024	Chaimanta llucshishpa, Jesus Tiro nishca suyuman nrcá. Shuc huasiman "manapí ñuca caipi tiyashcata yachachun" nishpa. Ranti, paillatata pacana mana usharcachu.
41007025	-
41007026	Shuc huarmi, Jesus shamushcata yachashpa, paipacman rishpa," cuncurishpa, Jesusta mañarca paipac ushushimanta. Chai huarmi mana judiochu carca, sirofenisiamanta huarmi carca. Shuc supai paipac ushushita japishca carca. "Supaita ñuca ushushimanta jichupai" nishpa mañarca.
41007027	Jesus cutipashpa nirca: —Ñaupacta churicunata carana cani. Paicunapac tantata allcushitucunaman shitana mana allichu.
41007028	Huarmi cutipashpa nirca: —Shuti, chashnami can, Apunchic. Chashnapash, allcushitucuna mesa ucupi mesamanta urmac puchuchishcata mcuccuna can.
41007029	Rimacpi uyashpa Jesus ñirca: —Rilla, can chashna rimashcamarita, canpac ushushimanta supai ña llucshircami.
41007030	Huarmi rishpa, huasiman pactashpa, ushushi cahuitupi sirirashcata tuparca; supai paimanta llucshishca carca.
41007031	Tiro llactamanta llucshishpa, Jesus Galilea cuchaman rirca, Sidon llactata Decapolis nishca llactacuriata purishpa.
41007032	Shuc upa rinri, upa shimi runa pushamunurca. "Canpac maquita paipac jahuapi churapai" nishpa mananurca.
41007033	Jesus paita chicanman pushashpa, maqui rucata rinri ucupi satirca, tiucahuan paipac, calluta cacurca.
41007034	Chai huasha, jahuaman ricushpa, "ai" nishpa, sinchi shimihuan nirca: —Effata (runa shimipi: "Pascari").
41007035	Chai ucullapi, paipac rinri pascarirca, paipac callu alliyarca, alli rimai callarirca.
41007036	Jesus paita nirca: —Ama pitapash rimaichu. Paica tucuicunaman huillarca, Jesus "ama pitapash rimaichu" nishpa nicpipash.
41007037	Yapa maneharishpa runacuna ninurca: —Tucuita ailita rurarca. Upa rinricunata uyachin, upa shimicunata rimachin.
41008001	Shuc puncha, achca runacuna Jesusta catishpa tantarinucpi, micuna illacpi, Jesus yachachishcacunata cayashpa nirca:
41008002	Cai runacunamanta llaquirinimi. Ña quimsa punchata ñucahuan tiyanun; micunata mana charinun.
41008003	Mana carashpa paicunata cachacpi, ñanpipi sanpayashpa, mana puri ushanunca. Huaquincuna carumanta shamunurca mari.
41008004	Yachachishcacuna ninurca: —Cai runa illac panpapi, ¿maimanta paicunata cararinca?
41008005	Jesus paicunata tapurca: —¿Mashna tantata charinquichic? —Canchislla— ninurca,
41008006	Chashna ninucpi uyashpa, Jesus runacunata allpapi tiyarichirca. Huasha, tantacunata japishpa, Diosta pacrachurca. Chai huasha, tantacunata paquishpa, yachachishcacunaman curca, paicuna runacunata carancapac.
41008007	Ansa yacu aichatapash charinurca. Diosta pacrachushpa, yachachishcacunaman curca "runacunata caraichic" nishpa.
41008008	-
41008009	Sacsacta micunurca. Puchushcata pallashpa, canchis ashancata juntachinurca. Micuccuna chuscu huarancashi canurca. Jesus paicunata huasiman cacharca.
41008010	Huasha, yachachishcacunantin canuapi Dalmanuta nishca llactaman rirca.
41008011	Fariseocuna Jesus-huan piñarishpa rimarincapac shamunurca. Paita camashpa ninurca: —Jahua pachapi mana raipacta rurai ñucanchic ricuncapac.
41008012	Rimanucpi, Jesus jahuaman ricushpa, "ai" nishpa, paicunata nirca: —Imaraicu cai runacuna shuc mana raipacta mañanun? Shuc mana raipacta mana cui tucununca.
41008013	Paicunata saquishpa, canuapi cutillata yaicushpa, chinpaman rirca.
41008014	Yachachishcacuna tantata apanata cuncarinushca carca. Shucllata canuapi charinurca.
41008015	Jesus paicunata nirca: —Fariseocunapac levadurata yuyanquichic; Herodespac levadurata yuyanquichic.
41008016	Jesus chashna nicpi, yachachishcacuna paicunapura rimarinurca nishpa: —Chaita nin ñucanchic tantata mana apamushcaraicu.
41008017	Chaita uyashpa Jesus nirca: —¿Imaraicu "tantata mana charinchic" nishpa rimaranquichic? ¿Chaira manachu atipanquichic, manachu yachanquichic?
41008018	¿Rinriyuc cashpallata manachu uyanquichic? ¿Ñahuiyuc cashpallata manachu ricunquichic? ¿Yuyai illacchu canquichic!
41008019	Ñuca pichca tantallahuan pichca huaranca runacunata carashcapi, mashna ashancata puchuscacunahuan juntachircanquichic? —Chunca ishcai— ninurca. —
41008020	Canchis tantahuan chuscu huaranca runacunata carashcapi, mashna ashancata puchushcahuan juntachircanquichic? —Canchis— ninurca.
41008021	Chaita uyashpa, Jesus nirca: —¿Chaira manachu atipanquichic?
41008022	Betsaida nishca llactaman pactanushcapi, shuc ñausa runata Jesupacman pushamunurca, "paita llancapai" nishpa.
41008023	Jesus paita maquimanta aisashpa, llacta canchaman pusharca. Paipac ñahuicunata tiucahuari jucuchishpa, paipac jahuapi maquita churashpa, paita tapurca: —
41008024	¿Imatapash ricunquichu? Ñausa runa ansata ricuncapac callarishpa, nirca: —Runacunata puricuc yuracuna shina ricucuni.
41008025	Chashna nicpi, Jesus cutillata maquita paipac ñahuipi churarca. Ñausa runaca alli ricurca, alliyachishca saquirirca, carumanta tucuita allita ricucurca.
41008026	Jesus paita huasiman cacharca nishpa: —Amallapash llactaman yaicuichu.
41008027	Chaimanta llucshishpa, Jesus yachachishcacunantin Cesarea Filipo llactacunaman rirca. Ñanpita paicunata tapurca: —¿Imata runacuna ñacàmanta rimanun?
41008028	Cutipanurca: —Huaquincuna "Bautisac Juanmi" ninun; huaquincuna "Eliasmi" ninun; shuccuna "shuc profetami" ninun.
41008029	Chashria ninucpi, Jesus cutillata tapurca: —Cancunaca pimi nishpata yuyanquichic ñucata? Pedro cutipashpa nirca: —Can Mesiasmi canqui.
41008030	Jesus paicunata sinchita rimarca nishpa: —Chaita pitapash ama rimaichichu.
41008031	Chai huasha nirca: —Ñuca llaquichi tucuna cani. Rucucuna, pacriyaya apucuna yachaccunantin ñucata chicninunca, ñucata huañuchinunca. Chashnapash, quimsa punchapi causarishami.
41008032	Chai tucunamanta pasacta rimarca. Chashnapi, Pedro chicanman Jesusta pushashpa, paita piñashpa rimai callarirca.
41008033	Jesus ticrashpa, yachachishcacunaman ricushpa, Pedrota piñarca nishpa: —Ñucamanta anchuri, supai, Canpac yuyaicuna mana Diospacchu, runapacmi.
41008034	Tucui chaipi tiyaccunata cayashpa, Jesus rimarca nishpa: —Maicanpash ñucata catinata munacpi, quiquinpac munaita saquichun; crusta aparishpa, ñucata catichun.
41008035	Maicanpash causaita tarinayashpa, chaita chincachincami. Ranti, quiquinpac causaita ñucamanta nuca rimashcamantapash chincachishpa, causaita tarincami.
41008036	¿Imata yapachin shuc runa cai pachata yapachishpa, causaita chincachicpi?
41008037	¿Imatata cunca shuc runa paipac causai rantimanta?
41008038	Maicanpash ñucamanta ñuca rimashcamantapash pincaricpi cai mana inic juchasapa runacuna ñaupacpi, cai RUNApash paimanta piricarinca, paipac Yayapacpi sumacyachi tucushpa angelcunahuan shamuna puncha.
41009001	"Caipi tiyaccunamanta huaquincuna chaira mana huañushpa, Diospac pachata jatun ushaihua shamushcata ricununca.
41009002	Sucta puncha huasha, Jesus Pedrota, Juanta, Jacobota pushashpa, paicunahuanlla shuc jahua urcuman sicarca. Paicuna ricuranucpi, Jesus shuc laya tucurca.
41009003	Paipac churana chiuclla ricurirca, yuraclla tucurca. Manapí cai pachapi chashna yuracyachina ushan.
41009004	Chaipi Moises-huan Elias-huan ricurimunurca Jesus-huan rimarishpa.
41009005	Pedro chaita ricushpa nirca: —Yachachic, allimi caipi saquirincapac. Quimsa tanputa rurashun: canpac shuc, Moisespac shuc, Eliaspac shuc.
41009006	Yapa mancharishpa, ima rimacushcata mana yacharcachu.
41009007	Cuncaimanta shuc puyu paicunata quillparca. Puyumanta shuc shimi uyarirca cashna nishpa: —Caimi ñuca llaquishca churi, paita uyana canquichic.
41009008	Huasha, muyuilla ricunucpi, Jesus sapalla shayararca; shuccuna illanurca.
41009009	Urcumanta uraicucunucpi, Jesus paicunata nirca: —Ama pitapash cunan ricushcata rimaichichu cai RUNA huañushcacunamanta causarinacama. Chai shimita allita yuyaipi huacaichinurca. Paicunapura tapurinurca: —¿Ima chari canca "Huañushcacunamanta causarina" nishca?
41009011	Chashnapi Jesusta tapunurca: —¿Imaraicu quillcata yachaccuna "Elias ñaupacta shamuna can" nishpa ninun?
41009012	Jesus cutipashpa nirca: —Shuti, Elias ñaupacta shamunca tucuita allichincapac. ¿Quillcashcacuna imata cai RUNAmanta ninun? "Cai RUNA yapa llaquirínca, millashcami canca" nishpa ninun.
41009013	Ñucaca cancunata nini: Elias ña shamurca, runacunaca paicuna munashcata paihuan ruranurca. Chashnami quillcashcacunapi quillcara tìyarca.
41009014	Yachachishcacuna tiyashcamah ticranucpi, achca runa paicuna muyucta tiyanurca. Huaquin quillcata yachaccunapash paicunahuan piñarishpa rimariranurca.
41009015	Jesusta ricushpa runacuna mancharishpa, paita tupancapac callpanurca.
41009016	Jesus paicunata tapurca: —¿Imatata rimarishcanquichic?
41009017	Chaicunamanta shuc runa hirca: —Yachachic, ñuca churita pushamurcani; shuc millai supai paita japishca; mana rimana ushan.
41009018	Chai supai paita allpapi urmachin, shimimanta putscuta llucshichin, quiruta mucuri– chin, huañushca shina saquichin. Can yachachishcacunaman mañarcani supaita llucshichincapac, rantimana ushanurcachu.
41009019	Rimacpi uyashpa Jesus nirca: –¡Mana inic runacuna! ¿Imuracama cancunahuan tiyasha? ¿Imuracama cancunata apmsha? Huanprata pushamuichic.
41009020	Nicpi, pushamunurca. Jesusta ricushcallapita supai huanprata japishpa, sinchita cushpachishpa, paita allpapi ñahuihuan rumachirca. Huanpraca putscuta shitashpa, allpapi cushparishpa siricurca.
41009021	Jesus yayata tapurca: —¿Imuramanta chashna tucurca? Painirca: —Huahua cashcamanta.
41009022	Huaquin cuti ninapi yacupipash paita shitan huañuchincapac. Can imatapash rurana ushashpa, ñucamanta llaquiripai, ñucanchicta yanapai.
41009023	Rimaepi uyashpa Jesus nirca: —¿Imaraicu "can imatapash rurana ushacpi" nishpa ninqui? Inic runa tucuita ushan,
41009024	Chaita uyashpa, chai runa caparishpa nirca: —Ininimi, ñuca inishcata sinchicuchipai.
41009025	Jesus runacuna tantaricushcata ricushpa, supaita nirca: —Shimi illac, upa rinri supai, canta nini: Cai huanpramanta llucshi, ama cuti paipi yaicunquichu.
41009026	Supaica, runata sinchita cushpachishpa, caparishpa llucshirca. Huanpra huañushca shina saquirirca. Huañushca shina ricuricpi, "huañushcami" huaquincuna ninurca.
41009027	Jesus paita maquimanta japishpa jatarichicpi, shayarirca.
41009028	Huasiman pactanucpi, yachachishcacuna Jesusta pacalla tapunurca: —¿Imaraicu paita shitana mana usharcanchic?
41009029	Jesus cutipashpa nirca: —Cai sami supaicuria Diosta mañashcallahuan jichurin.
41009030	Chaimanta llucshishpa, Galilea llactacunapi mana llutarishpa rinurca. Jesus "pipash ama yachachun" nishpa rirca,
41009031	paihuan tiyaccunata yachachirarca mari cashna nishpa: —Cai RUNA paita chicniccunapi japi tucunca. Paita huañuchinunca. Quimsa punchapi causarinca.
41009032	Paicuna chai shimicunata mana atipanushcachu. Mana atipashpapash, tapunata manchanurca.
41009033	Cafarnaun llactaman pactanushcapi, huasipi tiyacushpa Jesus paicunata nirca: —¿Imata ñanpipi rimaricurcanquichic?
41009034	Paicuna chunlla tucunurca, Ñanpipi maican ñaupac canca rimarinushcarca mari.
41009035	Chashna cacpi, Jesus tiyarishpa, chunca ishcaicunata rimarca nishpa: —Ñaupac tucunata munac runa tucuicunamanta ura tucuchun, tucuicunata yanapac cachun.
41009036	Shuc huahuata cayashpa, paicunapac ñaupacpi shayachirca. Huasha, huahuata ucllashpa, paicunata rimarca: —Ñuca shutipi cashna huahuata chasquic runa ñucallatata chasquin. Ñucata chásquicca ñucata cachamushca Yaya Diosta chasquin.
41009038	Juan Jesusta nirca: —Yachachic, shuc runata tuparcanchic, canpac shutipi supaicunata jichurarca. Paita "ama chashna raichu" nircanchic, pai mana mari ñucanchic bulamanta earca,
41009039	Jesus paita nirca: —Ama jarcaichichu. Ñuca shutipi mana raipacta rurac runa, ñucata mana chicnincachu.
41009040	Ñucanchicta mana chicnicca ñucanchihuan can.
41009041	Maicanpash ñuca shutipi shuc yacu basota cancunata upiachicpi, cancuna Cristota catic cashcamanta, cuyana illac mana saquirincachu. ¡Shuti nini!
41009042	Huasha nirca: —Maicanpash cai ñucata huahua shina inic runacunata juchaman aisacpi, alli canman paipac cuncapi shuc jatun rumita huatashpa ñucñu yacuman shitai tucuchun.
41009043	-
41009047	Canpac maqui canta juchapi urmachicpi, chai maquita piti. Jahua pachaman pullu maqui yaicuna ashtahuan alli canca, ishcai maquiyuc ucupachaman rinamanta. Chaipi nina mana tucurinchu. Canpac chaqui canta juchaman aisacpi, chaita piti. Jahua pachaman pullu chaqui yaicuna ashtahuan alli canca ishcai chaquihuan ucupachaman rinamanta. Canpac ñahui canta juchaman aisacpi, chaita surcui. Jahuá pachaman shuclla ñahuiyuc rina ashtahuan alli canca ishcai ñahuiyuc ucupachaman rinamanta.
41009048	Chaipi runapac aichata micuc curu mana huañun, ninapash mana tucurinchu.
41009049	Tucuicuña ninahuan pichai tucununca.
41009050	Cachi alli can. Cachi upayacpi, ¿imahuan chaita mishquiyachinunca? Cachita cancunapi charichic, cancunapura ganaslla causaichic.
41010001	Chaimanta rishpa, Jesus Judea suyuman pactarca, Jordan chinpaman. Achca runa cutillata ñanpipi tantarinucpi, paicunata yachachicurcar paipac yachai.
41010002	Fariseocuna Jesusta camashpa tapunurca: —Shuc runa paipac huarmita jichucpi allichu?
41010003	Jesus cutipashpa nirca: —¿Moises imata cancunata rimarca?
41010004	Cutipanurca: —Moises nirca: "Apucuna ñaupacpi maqui llushpirina quillcata quillcashpa, huarmita jichuna usharin".
41010005	Jesus cutipashpa nirca: —Cancuna manalli runa cashcaraicu Moises chaita rimarca.
41010006	Ranti, cai pacha callarishcapi, Dios mnata cari-huarmi rurarca.
41010007	Chairaicu, cari paipac yaya-mamata saquishpa, paipac huarmihuan llutarinami.
41010008	Ishcaintin shuclla tucununca. Ña mana ishcaichu, shuclla tucunun.
41010009	Chashna cacpi, Dios huatashcata runa ama pascachun.
41010010	Ña huasiman rishpa, yachachishcacuna pai rimashcamanta cutittata tapunurca.
41010011	Jesus paicunata nirca; —Maicanpash quiquin huarmita jichushpa shuc-huan llutaricpi, juchata ran.
41010012	Chashnallata, huarmipash quiquin carita jichushpa shuc-huan llutaricpi, juchata aparin.
41010013	Chai huasha, shuc huahuacunata Jesuspacman pushanurca, "canpac maquita paicunapac jahuapi churapai" nishpa. Ranti, yachachishcacuna paicunata piñanurca.
41010014	Chaita ricushpa, Jesus piñarishpa nirca: —Huahuacunata ñueapacman shamunata ama jatcaichichu. Jahua pacha paicuna shina caccunapac mari can.
41010015	Shuti cancunata nini: Diospac alli shimita huahua shina mana chasquic runa Diospac pachaman mana imura yaicuncachu.
41010016	Huasha, Jesus huahuacunata cayashpa, paicuna jahuapi maquita churashpa, paicunata bendisiarca.
41010017	Huasimanta llucshishcapi, shuc runa callpashpa shamurca. Jesus ñaupacpi cunacurishpa, paita tapurca: —Alli yachachic, ¿imata rana cani mana tucuric causaita charincapac?
41010018	Jesus cutipashpa nirca: —Imaraicu ñucata "alli" nishpa nihuanqui? Shucllami alli, Dios.
41010019	Canca Dios rurai nishcacunata yachanqui: "Runata ama huañuchinquichu. Ama juchallinquichu. Ama shuhuanquichu. Ama shucmanta llullashpa rimanquichu. Ama shuccunata umachinquichu. Canpac yayata mamatapash yupaichanqui".
41010020	Rimacpi uyashpa chai runa nirca: —Yachachic, chai tucuita huanpra cashcamanta pactachircani.
41010021	Jesus, chaita uyashpa, llaquishcahuan paiman ricurca. Huasha nirca: —Chaira shuc canta pishin: Tucui can charishcacunata catucri tsuntsu runacunaman cuyancapac. Chashna rashpa, jahua pachapi cullquiyuc tucunqui. Chai huasha, ñucahuan shamunqui.
41010022	Chai shimita uyashpa, chai runa llaquirirca. Llaquirishpa rircami, yapa cullquiyuc mari carca.
41010023	Pai riracpi, Jesus muyucta ricushpa, yachachishcacunata rimarca nishpa: —Cullquiyuccuna mana yaicunallachu canun Diospac pachapi.
41010024	Chai shimicunata uyashpa, yachachishcacuna yapa mancharinurca. Jesus cutillata nirca: —Churicuna, cullquita yuyaccuna yapa mana yaicunallachu canun Diospac pachapi.
41010025	Shuc camello nishca huihua tupulli jutcuta ashtahuan pasanalla canca, cullquiyuc runa Diospac pachaman yaicunamanta.
41010026	Paicuna, chaita uyashpa, ashtahuan mancharishpa, tapunurca nishpa: —¿Pitac quishpina ushanca?
41010027	Jesus cutipashpa nirca: —Runacunapac mana ushaipac can: ranti Dios tucuita ushan.
41010028	Chaita uyashpa Pedro nirca: —Ñucanchic tucui charishcata canta catincapac saquircanchic.
41010029	Jesus cutiparca: —Shuti cancunata nini: Maicanpash ñucaraicu, Dios rimashca cushi shimiraicupash quiquin huasita, huauquicunata, panicunata, mamata, yayata, churicunata, allpacunata saquishpa,
41010030	cai pachallapita shuc patsac pai saquishcamanta ashtahuan cui tucunca: huasicuna, panicuna, yayacuna, mamacuna, churicuna, allpacuna. Chai tucuita cunan punchacunapi llaquicunahuan pacta japinca, huasha punchacunapi mana tucuric causaita chasquinca.
41010031	Chashnapash, achcacuna cunan ñaupaccuna cashpa, puchucaicuna tucununca; cunan puchucaicuna cashpa, ñaupaccuna tucununca.
41010032	Jerusalenman sicashpa puricunucpi, Jesus yachachishcacunata ñaupashpa rirarca. Paicuna yapa mancharishpa catinurca; paicunahuan shamuccunapash mancharinurca. Jesus chunca ishcaicunata chicanman cayashpa, paiman tucunca rashcata huillarca,
41010033	nishpa: —Uyahuaichic: Jerusalenman riranchic. Cai RUNA pacriyaya apucunaman, camachic quillcata yachaccunaman cui tueunca. Paita huañuchina can nishpa ninunca; mana judio caccunaman paita chasquichinunca.
41010034	Paita asinunca, tiucanunca, llipachinunca, huañuchinunca. Chashnapash, quimsa punchapi causarinca.
41010035	Cebedeopac ishcai churicuria Santiagohuan Juanhuan Jesusta ninurca: —Yachachic, ñucanchic mañanca rashcata rurapai.
41010036	Jesus tapurca: —¿Imatata munanquichic?
41010037	Ninurca: —Ñucanchicta canhuan jahua pachapi shucta alli maquiman, shucta lluqui maquiman tiyarichipanqui.
41010038	Jesus cutipashpa nirca: —Cancuna mañahuashcata mana yachanquichic. ¿Ñuca apana llaquicunata apanata ushanquichichu? ¿Ñuca huañuna huañuihuan huañunata munanquichichu?
41010039	Cutipashpa ninurca: —Ushanchicmi, munanchicmi. Chaita uyashpa Jesus nirca: —Shuti pacha, ñuca apana llaquicunata apanquichic; ñuca huañuna, huañuillahuan huañunquichic.
41010040	Ranti, ñuca alli maquiman tiyarinata, ñuca lluqui maquiman tiyarinata mana cuipacchu cani, ñuca Yaya acllashcacunaman chaita cunca.
41010041	Shuc yachachishcacuna, chaita uyashpa, Santiagota Juanta piñanurca.
41010042	Jesus paicunata cayashpa nirca; —Cai pacha apucuna runacunata llaquichinun, piñashcahuan paicunata rimaccuna can,
41010043	Cancunagura mana chashnachu canca. Ranti, maicanpash shuccunamantayalli canata munac paicunata sirichun.
41010044	Chashnallata, ñaupac canata munac tucuicunata sirbichun.
41010045	Cai RUNApash mana "sirbihuaichic" nishpa shamurca; shuccunata sirbincapac shamurca; tucuicunapac dibita pagancapac shamurca.
41010046	Chaimanta rishpa, Jerico llactaman pactanurca. Jesus chai llactamanta llucshicucpi yachachisheacunantìn yanca shamushcacunantin, shuc ñausa runa Bartimeo shutiyuc, Timeopac churi: —Imatapash cuyahuaichic" nishpa tiyacurca.
41010047	Chai ñausa runa, Jesus shamucucta uyashpa, caparirca: —Davidpac churi, ñucamanta llaquiripai.
41010049	Jesus, caparishcata uyashpa, shayarishpa, nirca: —Ñausa runata pus hamuichic. Paita cayashpa ninurca: —Cariyanqui, shayari, Jesus canta cayarani
41010050	Ñausa runa, chaita uyashpa, jahua churanata shitashpa, Jesuspacman shamurca.
41010051	Jesus paita tapurca: —¿Imatata munanqui? Ñausa runa cutipashpa nirca: —Ñuca ñahuita allichipai, ñuca ricunata munani
41010052	Jesus paita nin: —Rilla, can inishcamanta alliyashca canqui. Chai ucullapi ricuncapac callarirca; Jesusta catishpa rirca.
41011001	Jerusalen llacta mayanman rirashcapi, Betfage Betania llactacuna mayanpi, Olivos urcu chaquipi, Jesus ishcai yachachishcacunata cacharca nishpa: —
41011002	Cancuna ñahuipura tiyac uchilla llactaman richic. Chaiman pactashpa, shuc burro nishca huihuata huatashcata tarinquichic. Pai jahuapi chaira manapí sicarcachu. Pascashpa apamunquichic.
41011003	Maicanpash cancunata nicpi: "Imaraicu chashna ruranquichic" nishpa, cutipanquichic: "Apu paita mutsunmi, huasha cutichinca".
41011004	Paicuna rishpa, burrota shuc puncupi huatashcata tarinurca callepi.
41011005	Pascaranucpi, chaipi tiyaccuna ninurca: —¿Imaraicu burrota pascanquichic?
41011006	Yachachishcacuna Jesus rimashca shina cutipanurca. Chaita uyashpa: —Apaichiclla-ninurca.
41011007	Jesuspacman burrota pushanurca. Paicunaca churanacunata burro jahuapi mantashpa, Jesusta sicachinurca.
41011008	Huaquincuna pai rina ñanpipi churanacunata mantanurca; huaquincuna, yura pallcata cuchushpa, ñanpipi mantanurca.
41011009	Ñaupac riccuna huashapi shamuccunapash Jesusta catishpa caparinurca nishpa: —Apu Dios shutipi shamuc bendisiashca cachun.
41011010	Ñucanchic yaya David apu tucuna pacha pactamuran; bendisiashca cachun. Apu Dios yapaichashca cachun.
41011011	Jesus Jerusalenman yaicushpa, Diospac huasiman rirca. Tucuita ricushca huasha, ña chishiyacpi, yachachishcacunantin Betania llactaman rirca.
41011012	Cayantiman, Betaniamanta llucshishpa, yarcachirca.
41011013	Carupi shuc pancayuc higuera nishca yurata ricushpa, chaicama rirca muyuyucchu chari canca yuyashpa. Ricúcpica, pancalla tiyarca, mana muyu aparina pachachu carca.
41011014	Jesus yurata nirca: —Manapí canmanta muyuta micuchun. Yachachishcacuna chai rimashcata uyanurca.
41011015	Jerusalenman pactanurca; Jesus Diospac huasiman rirca. Chaipi catucuccunata ranticuccunata chaimanta callpachirca. Culquita turcaccunapac mesacunata urmachirca. Urpita catuccunatapash jichurca.
41011016	Chai huasi ucuta imatapash apashpa rincapac mana saquircachu.
41011017	Paicunata camachishpa nirca: —¿Manachu quillacara tiyan: "Ñuca huasi Diospac huasi canca tucui runacunapac? Ranti, cancuna shuhua huasita chaita rarcanquichic.
41011018	Pacriyaya apucuna camachic quillcata yachaccunapash, chaita uyashpa, imata rashpa paita huañuchishun nishpa rimarinurca. Ranti, paita manchanurca, tucui runacuna pai yachachishcata cushiyashcahuan uyanurca mari.
41011019	Tutayacpi, Jesus yachachishcacunantin llactamanta rirca.
41011020	Cayantiman, tutamanta, ñanpita rishpa, higuera yurata chaquirishcata ricunurca.
41011021	Pedro yuyarishpa nirca: —Yachachic, riqui, can piñashpa rimashca yura chaquirishcami.
41011022	Jesus cutipashpa nirca: —Diosta inichic.
41011023	Maicanpash cai urcuta nicpi: "Chaimanta anchuri, ñucñu yacuman shitari" nishpa, paipac shuncupi chashna tucunca rashcata shinchita inicpi, pai inishca shina tucunca.
41011024	Shuti pacha cancunata nini: Tucui cancuna Dios-man mañashcata "ña chasquircanchie" yuyashpa, chasquinquichic.
41011025	Cancuna Dios-huan rimarishpa, shuccunahuan imatapash charishpa, ñaupacta quishpichichic. Chashna racpi, cancunapac Yaya Dios cancuna juchallishcata quishpichinca.
41011026	Ranti, cancuna shuccunata mana quishpichicpi, cancunapac jahua pachapi tiyac Yaya mana quishpichincachu caricunapac juchacunata.
41011027	Jerusalenman ticranurca. Jesus Diospac huasipi puricucpi, pacriyaya apucuna, camachic quillcata yachaccuna judio apucunapash paipacman shamushpa, tapunurca nishpa: –
41011028	¿Ima ushaihuan can rashcata ranqui? ¿Pimi canta chaita rancapac rimarca?
41011029	Jesus cutipashpa nirca: —Ñucapash cancunata shuc shimita tapunca rani. Cancuna cutipahuacpi, ñucapash ima ushaihuan chaita rashcata cancunata rimasha.
41011030	Rimahuaichic: ¿Pimi Juanta cacharca bautisancàpac? ¿Dioschu paita cácharca? ¿Runacunachu paita cachanurca? Cutipahuaichic.
41011031	Chashna tàpucpi Jesus, paicunapura rimanacunurca nishpa: —Ñucanchic "Dios paita cacharca" nicpi, pai ninca: "Imaràicu paita mana inircanquichic".
41011032	"Runacuna paita cachaniurca" nishpa rimashün ima chari. Chashna cutipancapac manchanurca, Juan Diospacmanta shamushcata tucui runacuna yachanurca mari.
41011033	Chashna cacpi, Jesusta ninurca: —Mana yachanchichu. Jesus nirca: —Ñucapash ima ushaihuan chaicunata rurashcata mana rimashachu.
41012001	Chai huasha, Jesus yachachina shimicunata rimai callarirca cashna nishpa: —Shuc runa uva nishca chacrata rurarca. Chaita quinchahuan jarcashca. Uva muyucunata chahuancapac, allpata allashpa, shuc jutcuta rurarca. Chapana huasita shayachirca. Shuc runacunaman chacrata saquirca pallana pacha pallashcahuan pagancapac. Chaipac huasha caruman rirca.
41012002	Pallana pacha pactaricpi, chacra amu shuc luncuta cacharca mañachishcacunapacman, paipacta niañancapac.
41012003	Paicuna, chai luncuta japishpa, llipachishpa, maquillahuan cachanurca.
41012004	Shuc luncutapash cacharca. Paita umapi huactashpa, piñashpa rimanurca.
41012005	Shuctapash cacharca; paita huañuchinurca. Chaipac huasha, shuc achcacunata cacharca; paicunamanta huaquincunata huactanurca; huaquincunata huañuchinurca.
41012006	Chaira shuc tiyarca, paipac churi. Paitapash cacharca, "ñuca llaquishca churita uyanuncami: nishpa yuyarishpa.
41012007	Chai runacuna paicunapura rimanacunurca nishpa: —Chaimi chacra amupac churi, amu charishcacunata japina cac. Paita huañuchishunchic, pai japinca rashcacunata amuyancapac.
41012008	Paita japishpa, huañuchishpa, paipac ayata canchaman shitanurca. Rimahuaichic:
41012009	¿Imata ruranca chacra amu? Pai shamucpi, chai llancaccunata huañuchinca, chacrataca shuccunaman saquinca.
41012010	¿Manachu quillcacuna nishcata uyarcanquichic? Cashna ninun: "Huasita shayachiccuna jichushca rumi huasi pata chaqui tucurca.
41012011	Chaita apu Dios rurarca; sumac ricurin".
41012012	Apucuna, Jesus rimashcata uyashpa, "ñucanchiraicu chashna rimarca" nishpa, paita huañuchinata munanurca; ranti, runacunata manchashpa mana ushanurca. Jesusta saquishpa rinurca.
41012013	Chai huasha, huaquin fariseocunata Herodesta caticcunantin Jesuspacman cachanurca, paita ima panta shimipipash rimachishpa cautsayachincapac. Jesuspacman shamushpa ninurca: —Yachachic, can shutita rimac cashcata yachanchic. Manapita manchanqui. Jahuata ricuricllahuan runata mana taripanquichu. Diospac ñanpita yachachinqui. Rimai: ¿Gubirnu cullquita Roma llactapi causac incaman pagana allichu? ¿Manachu alli? ¿Paganachu? ¿Manachu pagana? ¿Imata ninqui?
41012015	Jesus paicunapac manalli yuyaita ricsishpa nirca: —¿Imaraicu ñuca nishcapi japinayahuanquichic? Shuc cullquita ricuchihuaichic ñuca ricuncapac.
41012016	Cullquita ricuchinurca. Jesus chaita ricushpa tapurca: —¿Pipacta can cai ñahui? ¿Caipi tiyac shuti pipacta can? Tapucpi uyashpa cutipanurca: —Roma llactapi causac incapac.
41012017	Jesus nirca: —Incapacta incaman cuichic; Diospacta Diosman cuichic. Mancharishpa pai cutipashcata uyanurca.
41012018	Chai huasha, huaquin saduceos nishcacuna (paicuna "huañushcacuna mana causarinuncachu" ninun) Jesusta tapunurca:
41012019	Yachachic, Moises quillcashcacunapi cashna quillcara tiyan: "Shuc huarmiyuc runa huahua illac, huañucpi, paipac huauqui chai huarmihuan sahuarichun. Paicunapac huahua huañushcapac shutita apanca",
41012020	Cunan allita uyanqui: Canchis huauquipura tiyanurca. Rucu huauqui shuc huarmita japirca: huahua illac huañurca.
41012021	Huasha paipac quipa chai huarmillahuan sahuarirca, huahua illac huañushpa.
41012022	Tucui canchis huauquipura chai huarmillahuan huasha huasha sahuarinurca, huahua illac huañushpa. Puchucaipi huarmipash huañurca.
41012023	Causarina punchapi chai huarmi pipac huarmi canca tucui canchis paihuan sahuarishca cacpi?
41012024	Chashna ninucpi, Jesus cutipashpa nirca: —Pantäcunquichic quillcashcacunata mana yachashpa, Diospac ushaita maña ricsishpa.
41012025	Huañushcacuna causarishca huasha, caricuna huarmicunapash mana sahuarinuncachu." Jahua pachapi tiyac angelcuna shina canuñca.
41012026	¿Huañushcacuna causarinamantaca: manachu ricurcanquichic Moises quillcashcacunapi? Ruparashcai yuramanta Dios Moisesta rimashpa nkca: "Ñuca Abranpac Dios; Isaacpac Dios, Jacobpac Diosmi cani".
41012027	Mana huañushcacunapac Dioschu; causaccunapac Diosmi. Cancunaca pantacunquichic.
41012028	Shuc camachic quillcata yachac, Jesus rimashcata uyashpa, alli cutipashcata, uyashpa, paita tapurca nishpa: —Tucui rurai nishcacunamanta maican ñaupac can?
41012029	Jesus cutipashpa nirca: —Ñaupac rurai nishca caimi: "Uyaichic, Israel runacuna: Apunchic Dios shuclla Diosmi.
41012030	Canpac Apu Diosta tucui shuncuhuan, tucui almahuan, tucui yuyaihuan, tucui ushaihuan llaquina canqui". Chaimi ñaupac rurai nishca.
41012031	Chaita catic chai shinallata can, caimi: "Shuccunata can quiquinta shina llaquina canqui". Chaicunamanta yalli jatun rurai nishca mana tiyanchu.
41012032	Chai runa Jesus rimashcata uyashpa nirca: —Allimi, yachachic, shutita rimarcanqui: Shuclla Dios tiyan.
41012033	Diosta tucui shuncuhuan, tucui yuyaihuan, tucui almahuan, tucui ushaihuan llaquinami; shuccunataca quiquinta shina llaquinami. Chaimi huañuchishca huacramanta yalli alli, tucui camaricunamanta yalli alli.
41012034	Jesus, chai quillcata yachac alli yuyaihuan rimashcata uyashpa, paita nirca: —Diospac pachamanta mana caruchu canqui. Chai huasha mancharishpa manapí imatapash Jesusta tapunata yuyarca.
41012035	Jesus Diospac huasipi yachachishpa nirca: —¿Imaraicu camachic quillcata yachaccuna Mesias Davidpac churi cashcata ninun?
41012036	Davidllata, santo Samai paita rimachicpi, nirca: "Apu ñuca aputa rimarca nishpa: Ñuca alli maquiman tiyari, ñuca canta chicniccunata atinacama".
41012037	Davidllata Mesiasta apu nicpi, imashna Davidpac churi canca? Runacunaca munaihuan paita uyaranurca.
41012038	Huasha, Jesus yachachishpa nirca: —Camachic quillcata yachaccunata yuyanquichic. Paicuna suñi churanata churarina munanun. Callecunapi salurai tucunatamunanun.
41012039	Tantarina huasicunapi ñaupac tiyarinata mashcanun. Chashnallata raimi micunapi ñaupac tiyarinata mesapi mashcanun.
41012040	Huaccha huarmicunapac imacunata shuhuanun, paicunata umachishpa "cancunamanta Diosta mañashun" nishpa. Paicuna sinchi ñacachi tucununca.
41012041	Shuc puncha, Jesus Diospac huasipi tiyarca, Diosman cushca cullquita huacaichina mala mayanpi. Chaipi tiyarishpa, runacuna chai malapi cullquita churacushcata ricurarca.
41012042	Cullquiyuccuna achcata churaccuna carca. Shuc huaccha huarmi shamushpa, mana imayuc cashpa, ishcai cullquishituta churarca.
41012043	Chaita ricushpa, Jesus yachachishcacunata nirca: —Shuti cancunata nini: Cai huaccha huarmi tucuicunamanta yalli churarca.
41012044	Paicuna puchushcamanta mari cunurca; ranti, cai huaccha huarmi pai charishcata illacta curca.
41013001	Jesus Diospac huasimanta llueshicucpi, shuc pai yachachishca runa nirca: —¡Yachachic, riqui, ima jatun rumicuna, ima sumac ricuric huasicuna!
41013002	Jesus cutipashpa nirca: —¿Cai jatun sumac ricuric huasita ricunquichic? Shuc rumi shuc rumi jahuapi mana saquirincachu, illacta tulachishcami canca.
41013003	Puricushpa, Diospac huasi ñahuipura tiyac Olivos urcuman pactanurca. Jesus chaipi shayarirca. Pedro, Jacobo, Juan, Andres paipacman mayanyarishpa, pacalla tapunurca nishpa: —
41013004	¿Imura chai tucunca? ¿Ima laya ricurina ricurinca chai tucunca racucpi?
41013005	Jesus cutipashpa nirca: —Yuyanquichic ama umachi tucuncapac.
41013006	Achca runacuna ñuca shutipi shamununca mari, "ñuca Cristomi cani" nishpa. Achcacunata umachinunca.
41013007	Macanacui tiyan uyaric– pi, ama mancharinquichichu. Ñaupacta chai tucunami can, ranti chaira mana tucurina pachachu.
41013008	Llacta shuc llactahuan macanacununca. Shuc laya runacuna shuc laya runacunahuan huañuchinacununca. Huaquin suyucunapi allpa cuyurinacuna tiyanca; jatun yaricaipash tiyanca. Chaicunahuan llaquicuna callarinuncami.
41013009	"Allichirishca caichic. Taripai tucuncapac japishca canquichic. Ñucaraicu jatun apucunapacman pushai tucunqui— chic paicuna ñaupacpi ñucamanta rimancapac.
41013010	Chaira tucurina mana pactaricpi, Diospac cushi shimita tucui llactacunapi uyachina can.
41013011	Cancunata apucunapacman pushanucpi, cancuna rimanca rashcata ama yuyanquichichu. Chai ucullapi Dios cancunaman rimachishcata rimanquichic. Mana cancunallata rimanquichic, santo Samai rimanca.
41013012	"Shuc runa paipac huauquita huañuchincapac japichinca. Shuc yaya paipac churita japichinca huañuchinuchun nishpa. Chashnallata churicuna yayacunata chicnishpa jatarinunca, paicunata huañuchincapac.
41013013	Cancunaca tucuicunapi chicni tucunquichic ñucaraicu. Maicanpash ñucata catishpa mana sanpayacpi quishpincami.
41013014	"Mapayachic ricurinca mana tiyana cashcapi. (Cai quillcata catishpa yuyanquichic). Chai tucucpi, Judeapi tiyaccuna urcucunaman miticunuchun.
41013015	Huasi jahua patapi tiyaccuna ama uraicunuchun imatapash apancapac.
41013016	Chacrapi tiyaccuna ama huasiman ticranuchun churanacunata apancapac.
41013017	¡Ailla huicsayuc huarmicuna, chuchuchic huarmicunapash!
41013018	Chai miticuna ama tamia pachapi tucuchun Diosta mañaichic.
41013019	Chai punchacuna llaqui punchacuna canunca mari. Chashna llaqui cai pacha callarishcamanta mana tiyarcachu, manapash tiyancachu.
41013020	Dios chai punchacunata mana curullachicpi, mana pipash quishpirinman. Chashnapash, Dios, pai acllashcacunata llaquishcaraicu, chai punchacunata curullachinca.
41013021	"Chashnapi, maicanpash shamushpa nicpi: "Riqui, caipimi Cristo, chaipimi Cristo", ama paita uyanquichichu.
41013022	Llulla cristocuna ricurimununca, Diospacmanta shamuni nishpa llullashpa rimaccuna jatarinunca; mana raipaccunata rurashpa, runacunata umachinunca. Usharicpi, acliashcacunatapash umaphinunman.
41013023	¡Yuyanqüietíic!. Ñaupacta chai tucuita huillashcani.
41013024	"Chai llaqui punchacuna huasha, inti yana tucunca, Quilla llantuyanca.
41013025	Estrellacuna jahua pachamañta urmanunca. Jahua pachapash chucchurinca.
41013026	Chaipi, Jesucristo sinchi ushaihuan puyucunapi shamurac ricurinca.
41013027	Pai angelcunata cachanca tucui acllashcacunata tantachincapac.
41013028	Higuera yurapi tucushcamanta yachaichic. Paipac pallca llulluyacpi, mushu panca tucyacpi, "rupai pacha pactamuran" ninquichic.
41013029	Chashnallata, cancuna cunan ñuca rimashca tucushcata ricushpa, pai pactamurashcata yachanquichic.
41013030	Shuti cancunata nini: Cunan causaccuna chaira mana huañunucpi, ñuca rimashca pactarincami.
41013031	Jahuapacha cai pachapash tucurinuncami; ranti, ñupa rimashca shimi mana chincarincachu.
41013032	"Chashnapash ima puncha, ima pacha chai tucunca, manapí yachan. Angelcunapash, Dios Churipash mana yachanchu, Dios Yayallami yachan.
41013034	"Shuc caruman ric runahuan shina tucunca. Chai runa huasita ricuncapac luncucunata mincan. Caranman quiquin ruranata cun. Puncuta ricuccamata nin: "Chaparanqui".
41013035	Chashnallata cancunapash chaparaichic, huasi amu pactana pachata mana yachashpa. Chishita pactamunca chari; chaupi tuta chari; cari atallpa caparicpi chari; tutamanta chari.
41013036	Pai cuncaimanta shamushpa puñurashcata cancunata tupanman.
41013037	Cancunaman rimacushcata tucuicunaman huillani: Ricuralla causaichic.
41014001	Pascua raimipac, mana punquichishca tanta micuna punchapac ishcai puncha pishirca. Pacriyaya apucuna camachic quillcata yachaccunahuan rimaricunurca imashnata Jesusta umachishpa japincapac; japishpa huañuchincapac.
41014002	Huaquin-cuna ninurca: —Raimi Puncha japincapac mana allichu, ama runacuna piñarishpa jatarincapac.
41014003	Shuc puncha, Jesus Simon shutiyuc sisu runapac huasipi micurarca. Micuracpi, shuc huarmi shamurca yapa balic asnac yacu butita apamushpa. Jesus tiyashcaman yaicushpa, butita paquishpa, asnac yacuta Jesuspac jahuapi tallirca.
41014004	Huaquincuna, chaita ricushpa, yapa piñarishpa, paicunapura ninurca: —¿Imaraicu chashna jichunun yapa balic asnac yacuta?
41014005	Rantichinucpi, quimsa patsacmanta yalli surcununman, tsunsu runacunaman cuncapac. Huarmitaca piñanurca.
41014006	Jesus nirca: —Ama quillachichichu cai huarmita. Casilla saquichic, allita rurarca mari.
41014007	Tsuntsucuna huiñai cancunahuan tiyanunca; cancuna munashcapi, paicunata yanapana ushanquichic; ranti, ñuca mana huiñai cancunahuan tiyashachu.
41014008	Cai huarmi pai ushashca tuputa rurarca. Ñuca aichata asnac yacuhuan armachirca panpancapac shina ñauparishpa.
41014009	Shuti cancunata nini: Maipipash cushi shimita huillanucpi, pai rashcatapash huillanunca paimanta yuyarishpa.
41014010	Chunca ishcaicunamantä shuc, Judas shutiyuc, pacriyaya apucunapacman rishpa, paicunahuan rimarishpa Jesusta japichincapac, "paita japichisha" nirca."
41014011	Paipac shimita uyashpa, pacriyaya apucuna cushiyanurca. "Cullquita cushcanqui" ninurca. Chai pachamanta, ima puncha alli canca Jesusta japichincapac Judas yuyaricurca.
41014012	Mana punquichishca tantata micuna raimi ñaupac punchapi, cordero huañuchina pacha, Jesus yachachishcacuna paita tapunurca: —¿Maiprpascua micunata allichincapac munanqui?
41014013	Tapunucpi uyashpa, Jesus ishcai yachachishcacunata cacharca cashna nishpa: —Llactaman richic. Shuc yacu mancata apac runata tarinquichic; paita catishpa richic.
41014014	Pai yaicushca huasi amuta ninquichic: "Yachachic nin: ¿Maipitac can micuna huasi ñuca yachachishcacunahuan pascuata micuncapae?".
41014015	Pai jahua patapi shuc jatun ucuta ricuchinca tucui ñucanchic mutsushcahuan. Chaipi micunata allichinquichic.
41014016	Rimacpi, yachachishcacuna rinurca. Llactaman pactashpa, Jesus rimashca shina tarinurca. Pascua micunata allichinurca.
41014017	Tutayacpi, Jesus paipac chunca ishcai runacunahuan shamurca.
41014018	Micucushpa nirca: —Shuti cancunata nini: Shuc ñucahuan micuc, ñucata japichinca ran huañuchincapac.
41014019	Chaita uyashpa, yapa llaquirinurca. Huasha huasha tapunurca: —¿Ñucachu cani?
41014020	Jesus cutipashpa nirca: —Cancunamanta shucmi can, ñuca callanamantallata micurac.
41014021	Cai RUNA rinca ran, quillcashcacuna paimanta rimashca pactarincapac. ¡Chai ñucata japichic runa mana pacarishca cashcapi alli canman!
41014022	Micucunucpi, Jesus tantata japirca; Diosta pacrachushpa, chaita paquirca, paicunaman curca nishpa: —Japichic, cai ñuca aichami can.
41014023	Huasha, shuc basota japishpa Diosta pacrachushpa, paicunaman curca, tucuicuna upianurca.
41014024	Paicunata nirca: —Cai ñuca yahuarmi, Dios-huan runacunahuan mushu cunacushca shimita ricuchic yahuar. Cai yahuar runacunamanta tallishcami canca.
41014025	Shuti cancunata nini: Binota ña mana upiashachu, ñuca Yaya huasipi mushu binota upianacama.
41014026	Taquishca huasha, Olivos urcuman rinurca.
41014027	Riranucpi, Jesus paicunata nirca: —Tucui cancuna "yancamanta paita catinchic" nishpa rimanquichic cunan tuta. Quillcara mari tiyan: "Michicta huañuchishami, obejacuna chausiriñunca"
41014028	Chashnapash, ñuca causarishami; causarishpa, cancunata ñaupashpa, Galileaman risha.
41014029	Pedro chaita uyashpa nirca: —Tucuicuna canta jichunucpipash, ñuca canta catishami.
41014030	Rimacpi uyashpa Jesus nirca: —Shuti pacha canta nini: Cunan tuta cari atallpa chaira mana ishcai cuti caparicpi, can quimsa cuti ñucamanta "paita mana ricsinichu" nishpa ninqui.
41014031	Pedro cutipashpa nirca: —Canhuan pacta huañuna cacpipash canta mana jichushachu. Tucui shuccunaca chaillatata rimanurca.
41014032	Chashna rimarishpa, Getsemani nishca panpaman pactanurca. Jesus yachachishcacunata nirca: —Caipi tiyacuichic, ñuca Dios-huan rimarincapac racuni.
41014033	Chashna nishpa, Pedrota, Santiagota, Juanta pushashpa, yapa llaquirishcalla, mancharishcalla tucurca.
41014034	Chashna tucushpa, nirca: —Llaquirishpa huañunayahuan. Caipi saquirichic, ama puñuichichu.
41014035	Jesus chainiman purishpa, tuhuaman urmashpa, Diosta mañarca chai tuta tucunca rashcata paimanta anchuchincapac usharicpi.
41014036	Cashnami rimarca: —Yaya, can tucuita ushanqui, cai sinchi ñacarinata ñucamanta anchuchipai; ranti, ama ñuca munashca shina rurarichun, can munashca shina tucuchun.
41014037	Yachachishcacunapacman ticrashpa, puñurashcata paicunata tuparca, Pedrota nirca: —Simon, ¿puñuranquichu? ¿Shuc pachallapash manachu chapana usharcanqui?
41014038	Ama puñuichichu; chaparaichic, Diosta mañaichic juchanayai shamucpi ama juchallincapac. Shuti pacha, cancunapac yuyai sinchimi, ranti cancunapac aicha sanpami.
41014039	Chashna nishpa, cutillata Dios-huan rimarincapac rirca; ñaupa rimashca shimicunata rimarca.
41014040	Quimsa yachachishcacuna tiyashcaman ticrashpa, paicunata puñurashcata tuparca. Yapa puñunasyashpa, imata rimana mana yachanurcachu.
41014041	Quimsaniqui cuti rishpa, yachachishcacunata nirca: —¿Chaira puñuranquichic?
41014042	Shayarichic, jacuichic; ñucata japinca rac runa caipimi can.
41014043	Jesusí rimacucpi, Judas shamurca (pai chunca ishcaicu— namanta carca). Paihuan pacta shuc—runacuna shamunurca caspicunahuan, mircanucunahuan. Pacriyaya apucuha, camachic quilcata yachaccuna judio apucunapash chai runacunata cachamushca carca.
41014044	Judas paicuhata rimashcarca nishpa: —Ñuca muchashca runa paimi. Japishpa, sinchita huatashpa pushanquichic.
41014045	Chashna cacpi, Judas Jésüsman mayahyáshpa, paita mücharca nishpa: —¡Yachachiccama!
41014046	Paicuna Jesusta japishpa huatanurca.
41014047	Jesus-huan tiyaccunamanta shuc, mircanuta japishpa, jatun pacriyaya apupac luncuta huactashpa, paipac rinrita pitirca.
41014048	Jesus runcunata nirca: —¿Shuhua runachu cani, cancuna caspicunahuan mircanucunahuan ñucata japincapac shamunquichic?
41014049	Caran puncha Diospa (huasipi cancunahuan tiyarcani yachachishpa; mana japihuarcanquichic. Chashna tucun quillcara pactarincapac.
41014050	Chashna rimacpi, yachachishcacuna Jesusta saquishpa miticuhurca.
41014051	Shuc huanpra catanahuan pillurishpa, Jesusta catishpa rirarca. Paitapash japinurca.
41014052	Paica, catanata saquishpa, llushti llushpirirca.
41014053	Jesusta jatun pacriyaya apupacman pushanurca. Chaipi pacriyaya apucuna, judio apucuna camachic quillcata yachaccunapash tantarishpa chapanurca.
41014054	Pedro carumanta catishpa rirca huasi patio ucuman. Chaipi suldarucunahuan nina mayanpi tiyarirca rupayancapac.
41014055	Pacriyaya apucuna tucui taripaccunantin, Jesusta huañuchinata munashpa, shuc paita juchachishpa rimacta mashcanurca; ranti mana tupanurcachu,
41014056	achca runa llullashpa Jesusmanta rimanucpipash. Paicuna rimashca caran laya carca.
41014057	Puchucaipi, huaquin runacuna llullashpa paimanta cashna rimanurca: —Ñucanchic paita uyarcanchic cashna nishcapi:
41014058	"Ñucacai runa rashca Diospac huasita tulashami, quimsa punchapi shuc mana runa rashcata shayachishami".
41014059	Paicuna rimashcapipash mana shuc yuyaillahuan canurca.
41014060	Chashna cacpi, pacriyaya jatun apu, tucuicuna ñaupacpi shayarishpa, Jesusta nirca: —¿Mana imata rimanquichu? ¿Imata nishpa chai shimicunata rimarcanqui?
41014061	Jesus upallarca. Pacriyaya apu cutillata paita tapurca: —¿Can Mesiaschu canqui? ¿Diospac Churichu canqui?
41014062	Jesus cutipashpa nirca: —Ari, Mesiasmi cani. Shuc puncha cai RUNAta ushac Diospac alli maquiman tiyacucta ricunquichic, puyucuna jahuapi shamucucta ricunquichic.
41014063	Chaita uyashpa, pacriyaya. apu piñarishpa, paipac churanata lliquishpa, nirca: —¿Imapac shuc ricuyaccunata mutsunchic?
41014064	Cancunallatacpai rimashcata uyarcanquichic. ¿Imata ninquichic? Tucuicuna shuclla shina ninurca: —Paita huañuchina can.
41014065	Huaquin runacuna paita tiucancapac callarinurca. Paipac ñahuita quillpashpa paita macancapac ninurca: —¿Rimai, maican canta macan? Suldarucunapash paita macaranurca.
41014066	Pedro patiopi tiyarca. Shuc pacriyaya aputa yanapac huarmi shamushpa,
41014067	Pedroman nina mayanpi ricushpa saquirirca. Huasha paita nirca: —Canpash Nazaretmanta Jesus-huan puric carcanqui.
41014068	Pedro nirca: —Chai runata mana ricsinichu; can rimashcata mana atipanichu. Chashna nishpa, canchaman llucshirca. Llucshicucpi, cari atallpa caparirca.
41014069	Chai huarmi, Pedroman ricushpa, chaipi tiyaccunata nirca: —Cai runa paipaccunamantami.
41014070	Pedro nirca: —Mana paipaccunamantachu cani. Manapash unaipi, chaipi tiyaccuna Pedrota ninurca: —Shuti pacha, can Jesuspac bulamanta canqui, Galilea— manta runa mari canqui.
41014071	Pedro manalli shimicunata piñashpa rimai callarirca, nishpa: —Mana ricsinichu cancuna rimacushca runata.
41014072	Chai ucullapi, cari atallpa cutillata caparirca. Pedro uyashpa, Jesus rimashcata yuyarirca: "Cari atallpa chaira mana ishcai cuti caparicpi, can quimsa cuti 'paita mana ricsinichu' nishpa rimanqui. Chaita yuyarishpa, yapa huacancapac callarirca.
41015001	Punchayaracpi, pacriyaya apucuna rucucunantin yachaccunantin tucui gubirnu apucunantin paicuna ranata rimarinurca. Chai huasha, Jesusta huatashpa, Pilatoman pushanurca.
41015002	Pilato Jesusta tapurca nishpa: —¿Can judiocunapac Jatum Curacachu canqui? Jesus nirca: —Ari, Jatun Curacami cani.
41015003	Pacriyaya apucuna achcacunata juchachinuccpi,
41015004	Pilato cutillata Jesusta nirca: —¿Imatapash manachu cutipanqui? Uyai, achcacunata canta juchachinun,
41015005	Jesus shuc shimillatapash mana rimarcachu. Chairaicu Pilato yapa mancharirca.
41015006	Raimi punchacunapi, Pilato shuc chunta curralpi huichcara runata cacharic carca, paicuna mañashca runata.
41015007	Chai pacha shuc Barrabas shutiyuc runa tiyarca, shuccuna— huan pacia huichcai tucushcarca, runata huañuchishcamanta piñanacushpa.
41015008	Runacuna Pilatopacman rinurea, paicunapac yachai mañancapac, "shuc runata cachari" rishpa.
41015009	Pilato paicunata tapurca: —¿Ñuca judiocunapac Jatun Curacata cacharincapac munanquichichu?
41015010	Pacriyaya apucuna Jesusta chicnishcamanta paipacman pushanushcata Pilato yacharca.
41015011	Pacriyaya apucuna "Barrabasta cachari" nishpa runacunata rimachinurca.
41015012	Pilato tapucpi nishpa: —¿Imata rasha judiocunapac Jatun Curaca nishcata?
41015013	caparishpa ninurca: —¡Paita chacatai!
41015014	¡Pilato tapurca: —¿Ima manallita rurarca? Paicuna ashtahuan sinchita caparishpa ninurca: —¡Paita chacatai!
41015015	Pilato runacunata cushiyachisha nishpa, Barrabasta cacharirca. Jesusta llipachishca huasha, suldarucunaman curca "paita chacataichic" nishpa.
41015016	Suldarucuna, Jesusta japishpa, huasi patioman pusha– nurca. Tucui suldarucuna tantarishpa,
41015017	shuc puca churanata Jesusta churachinurca. Cashahuan ahuashca llaututa paipac umapi churanurca.
41015018	Huasha, caparishpa ninurca: —¡Caimi judiocunapac Jatun Curaca!
41015019	Chashna nishpa, paipac umapi caspihuan huactaranurca, paita tiucaranurca. Paipac ñaupacpi cuncurishpa, paita apu shina saluranurca.
41015020	Paita asishca huasha, puca churanata surcushpa, quiquin churanata churachinurca. Chai huasha, paita chacatancapac pushanurca.
41015021	Pushanucpi, shuc Cirene llactamanta Simon shutiyuc runata tupanurca. Chai runa (Alejandropac, Rufopac yaya carca) chacramanta shamurarca Paita Jesuspac crusta apachinurca.
41015022	Jesusta Gólgota nishcaman pushanurca (Gólgota runa shimipi "aya uma tullu urcu" nin).
41015023	Mirra nishcahuan masashca binota Jesusta upiachinurca; Jesus mana upiarcachu.
41015024	Chashnapi Jesusta chacatanurca. Huasha paipac churanacunata japihurca caran lichayucpac shuc churana.
41015025	Jesusta chacatanushcapi, tutamanta carca,— iscun pacha tujpu.
41015026	Shuc quillcata churanurca imaraicu huañuchinun nishpa. Cashna quillcara tiyarca: "Judiocunapac Jatun Curaca".
41015027	Paihuan pacta ishcai shuhuacunata chacatanurca, shucta paipac alli maquiman, shucta lluqui maquiman.
41015028	Chashna ranucpi, quillca ñaupa nishca pactarirca; cashna quillcara tiyarca: "Paita juchayuc shinak ranurca".
41015029	Chaita puriccuna Jesusta asinurca. Umata cuyuchishpa ninurca: —¡Can Diospac huasita urmachic, chaita quimsa punchapi shayachic,
41015030	can quiquinta quishpichi, crusmanta uraicui!
41015031	Pacriyaya apucuna yachaccunantin Jesusta asishpa, paicunapura rimanurca: —Shuccunata quishpichirca; paillatata maria quistipichina ushah,
41015032	Pai quiquinta quishpichichun ñucanchic ricuncapac, ricushpa inincapac. Jesus-huan pacta chacatashcacuhapash paita piñanurca.
41015033	Chaupi pun chamanta chaupi chishicama tucui allpapi yanayarca.
41015034	Chaupi chishipi Jesus sinchita caparirca nishpa: —Eli, Eli, lama sabactaní (runa shimi: "Ñuca Dioslla, ñuca Dioslla, imaracu ñucata jichushcanqui").
41015035	Huaquin chaipi tiyaccuna ninurca: —Eliasta cayaran.
41015036	Shuc callpashpa rishpa, shuc esponjata jayac binopi jucuchishpa, pintupi churashpa, Jesusta upiachirca nishpa: —Elias shamunca ima chari paita quishpichincapac.
41015037	Jesus sinchita caparishpa huañurca.
41015038	Chai ucullapi, Diospac huasipi huarcushca cortina jahuamanta uracama lliquirirca.
41015039	Chaipi shayarac suldaru apu; imashna huañushcata ricushpa, nircà: –Shuti pacha, cai runa Diospac Churimi carca.
41015040	Huaquin huarmicuna caramahta tucuita ricurañurca. Shuc Maria Magdalena carca; shuc quipa Jacobopac Josepac— pash mama Maria; shuc Salomé.
41015041	Paicuna Jesusta Galileamanta catinurca paita siñbincapac, Chai huarmicunahuan shuccunapash tiyanurca, Jesus-huan pacta Jerusalenman shamushcacuna.
41015042	Chishiyacpi, cayantin puncha samana puncha cacpi,
41015043	shuc runa Pilatopacman rishpa, mana manchashpa Jesuspac ayata mañarca. Chai runa Jose shutiyuc carca, Arimatea nishca llactamanta, judio apu bulamanta. Paipash Diospac pachata chapacurca.
41015044	Pilato Jesus ña huañushcata mana inishpa uyarca.
41015045	Suldaru aputa cayashpa, paita tapurca nishpa: —¿Jesus huañushcachu? Pai "ari" nicpi, Pilato Joseta nirca: —Jesuspac ayata apaila,
41015046	Jose rishpa, shuc alli churanata rantirca; huasha, ayata crusmanta uraicuchishpa, chai churanahuan pillushpa, panipana jutcupi churarca. Chai jutcu rumi quinraipi allashca carca. Puncuta jatun rumihuan quillparca.
41015047	Maria Magdalenahuan Josepac mama Mariahuan maipi churanushcata ricunurca.
41016001	Samana puncha huasha, Maria Magdalenahuan, Santiagopac mama Mariahuan Salomehuan asnaccunata rantinurca Jesuspac ayata armachincapac,
41016002	Semana ñaupac punchapi, tutamantashitu, inti llucshicucpi, aya jutcuman rinurca.
41016003	Puricushpa rimanacunurca nishpa: —¿Aya jutcumanta pimi rumita anchuchinca?
41016004	Chaiman pactashpa ricunucpi, rumi jatun cashpallata, anchuchishcami carca.
41016005	Aya jutcuman yaicushpa, alli maquiman shuc huanprata ricunurca, yurac churanata churarishca. Paita ricushpa mancharinurca.
41016006	Chai huanpra nirca: —Ama manchaichichu. Nazaretmanta Jesusta mashcanquichic, cruspi huañuscata. Mana caipichu; causarircami. Paita churanushcata ricuichic.
41016007	Pedrota shuc yachachishcacunatapash huillacrichic: "Jesus Galileaman rinca ran cancunata ñaupashpa, pai nishca shina. Chaipi paita ricunquichic".
41016008	Chaita uyashpa, huarmicuna callpashpa aya jutcumanta llucshinurca; Manchaimanta chucchushpa, pitapash mana imata huillanurcachu.
41016009	Jesus semana ñaupac puncha pacaricushcapi causarirca. Causarishpa, ñaupacta Maria Magdalenaman ricurirca; paimanta canchis supaicunata jichushca carca.
41016010	Pai Jesus-huan purishcacunaman huillacrirca; paicuna llaquirishpa Jesusta huacaranurca.
41016011	Paicuna, chai huarmi rimashcata uyashpa, "Jesus causan, ñuca paita ricurcani" nishpa, mana ininurcachu.
41016012	Chai huasha; Jesus shuc laya tucushpa, ishcai yachachishcacunaman ricurirca, paicuna Jerusalenmanta huasiman riranucpi.
41016013	Shuccunaman huillancäpac ticranurca; shuccunaca mana ininurcachu.
41016014	Puchucaipi, Jesus chunca shuc runacunaman ricurirca, paicuna micuranucpi. Jesus paicunata piñashpa rimarca paita mana inishcamanta, pai causarishcata ricuccunatapash mana uyashcamanta.
41016015	Huasha paicunata nirca: —Tucui pachata richic; alli shimita tucui runacunaman huillanquichic,
41016016	Inic ruria, bautisai tucuc runa quishpichishcami canca. Mana inishachu nic runa cautsayachishcami canca.
41016017	Iniccuna mana raipaccunata rurana ushanunca. Ñuca shutipi supaicunata jichununca. Mana yachashca shimipi rimanunca.
41016018	Machacuicunata maquihuan japinunca; huañunalla janpita upiashpallata, mana ima tucununca. Uncuccuna jahuapi maquita churanucpi, uncuccuna alliyanunca.
41016019	Chaita rimashca huasha, Apunchic Jesus jahua pachaman pushai tucurca, Diospac alli maquiman tiyarirca.
41016020	Paicuna rishpa, maipipash Diospac alli shimita camachinurca. Dios paicunata yanaparca. Paicuna rimashca shuti cashcata mana raipaccunata rurashpa ricuchinurca.
42001001	Acha runa ñucanchipacpi callarimanta tucushcata quillcanurca,
42001002	quiquin ñahuihuan ricushcacuna alli shimita uyachincapac yanapashcacunapash rimashcata catishpa.
42001003	Tapushpa, tapushpa tucuita yachashca huasha, ñuca uyashcata canman quillcanata munani, alli Teófilo.
42001004	Caita catishpa, canta yachachishcacuna rimashcata shuti cashcata yachanqui.
42001005	Herodes shutiyuc runa Judea allpapi apu cashcapi, shuc pacriyaya tiyarca, Zacarias shutiyuc, Abias bulamanta. Paipac huarmi Elisabet carca, Aaron miraicunamanta.
42001006	Ishcaintin Diospac ñaupacpi alli causaccuna carca, Dios rurai nishcacunata pactachishpa; runacunapac ñahuipi jucha illac puriccuna carca.
42001007	Elisabet huahuata mana tupac cashcaraicu, huahua illac canurca; ishcaintin rucu canurca.
42001008	Shuc puncha, Diospac huasipi Zacariaspac bula tiyana punchacunacacpi,
42001009	pacriyayacuna yachaita catishpa, maican lichayuc canca altar jahuapi sumiriuta rupachincapac acllanucpi, Zacarias lichayuc tucurca.
42001010	Sumiriuta rupachincapac acllatucui runacuna canchapi tantarishpa Diosman mañaranurca.
42001011	Cuncaimanta shuc Diospac angel Zacariaspacpi ricurimurca, altarpac alli maquipi shayarishpa.
42001012	Paita ricushpa, Zacarias yapa mancharirca.
42001013	Angel paita nirca: —Ama manchaichu. Dios can mañashcata uyarca; canpac huarmi Elisabet shuc cari huahuata charinca; paita Juan shutichinqui.
42001014	Can yapa cushiyanqui; achca runacuna cushiyarinunca, chai huahua pacarishcaraicu.
42001015	Canpac churi Diospac ñaupacpi jatunmi canca. Binota machachic yacutapash mana upiancachu; chaira mana pacarishpa, Diospac Samaihuan juntashca canca.
42001016	Pai camachishcahuan Israelmanta achca runa Diospacman ticranunca.
42001017	Pai Jesucristota ñaupashpa rinca, profeta Eliaspac samaita ushaitapash charinca, churicunata yayacunahuan allichincapac, mana iniccunapac yuyaita turcachincapac. Pai rimashcahuan runacunata allichinca paicuna Diosta chasquincapac.
42001018	Rimacpi uyashpa, Zacarias angelta tapurca: —¿Can rimashca tucunca rashcata maimanta yachasha? Ñuca ña yapa rucu cani, ñuca huarmipash yapa rucu can.
42001019	Angel cutipashpa nirca: —Ñuca Gabriel cani, Diosta yanapashpa causac; pai canpacman cachamuhuarca canhuan rimarincapac, chai cushi shimita huillancapac.
42001020	Can mana inishcaraicu; upa shimi tucunqui; canpac churi pacarinacama mana rimana ushanquichu. Ñuca rimashcaca pactarina puncha pactarinca.
42001021	Diospac huasi ucupi chai tucui tucunacama, runacuna canchapi Zacariasta chaparanurca, shincapac unayan" nishpa mancharishpa.
42001022	Zacarias llucshishpaca mana rimana usharcachu; chaimanta atipanurca Diospac huasipi ricurinata ricushcata. Shimi illac tucushpa, maquihuan ricuchishpaila rimarca.
42001023	Zacarias, Diospac huasipi yanapana punchacuna tucurishcapi, huasiman ticrarca.
42001024	Shuc punchacuna huasha, paipac huarmi Elisabet huicsayuc tucurca; huicsayuc cashpa, pichca quilia tupu: huasipi saquirirca, mana maimanpash rishpa, shuncupi yuyarishpa:
42001025	"Dios ñucapi yapa allita rahuarca; ñuca llaquirishcata ricushpa, huahuata tupachihuarca, runacuna ama pincachihuanuchun" nishpa.
42001026	Sucta quilla huasha, Dios Gabriel nishca angelta Galileapi tiyac Nazaret llactaman cacharca,
42001027	Maria shutiyuc maltapacman.Maria shuc runahuan maqui japichishca carca; paipac shuti Jose, Davidpac aillumanta runa.
42001028	Angel chai maltapacman pactashpa, nirca: —Allillachu canqui, Maria? Cushiyai, Dios canta yapa llaquishpa, canhuan tiyan.
42001029	Chai shimicunata uyashpa Maria mancharirca; "imaraicu chashna rimahuan" yuyarishpa saquirirca.
42001030	Angel paita nirca: —Ama mancharichu, Maria; Dios llaquishcahuan canta ricun.
42001031	Huicsayuc tucunqui; shuc cari huahuata charinqui, paita Jesus shutichinqui.
42001032	Paica yuyaita jatunmi canca, Diospac churi canca, Diosca yaya Davidpac pachata paiman cunca,
42001033	Israel runa bulata pushancapac; paipac apu-cana pacha mana tucurincachu.
42001034	Rimacpi uyashpa Maria tapurca: —¿Imashna chai tucunca ñuca carihuan mana llutarishcapi?
42001035	Angel cutiparca: —Diospac Samai canpacman uraicunca, Diospac ushai canta llantunca puyu shina; chairaicu canmanta pacarina huahua Diosman chicanyachishca canca, Diospac Churi paita ninunca.
42001036	Caitapash yachana canqui: Canpac aillu Elisabet, rucu cashpa huicsayuc can; paica cunancama huahua illac cashpa, sucta quillamanta, huicsapi shuc huahuata charin,
42001037	Dios tucuita ushan mari.
42001038	Chai shimicunata uyashpa Maria nirca: —Ñuca Apunchicta uyac huarmi cani; can rimashca shina ñucapi Dios rurachun. Rimacpi, angel chaimanta anchurirca.
42001039	Shuc puncha, Maria paipac aillucunapacman rirca shuc Judea llactaman.
42001040	Zacariaspac huasiman pactashpa, paipac huarmi Elisabeta salurarca.
42001041	Elisabetca, Mariapac shimita uyacpi, paipac huahua huicsapi cuyurirca.
42001042	Elisabet, Diospac samaihuan juntashca, sinchi shimihuan nirca: —Tucui huarmicunamanta yalli bendisiashca canqui; can huicsapi charishca huahua achca benidisiashca can.
42001043	Ñuca mana imapash cani can ñucapacman shamuncapac.
42001044	Canpac shimita uyashca ucullapi, huahua ñuca huicsapi cushihuan cuyurirca,
42001045	Cushiyucmi canqui inishcamanta, Apunchic canta rimashca pactarinca mari.
42001046	Chai shimicunata yashpa, Maria cashna nirca: —Ñuca Apunchicta yupaichani,
42001047	ñucata quishpichic Diospi cushiyani;
42001048	pai ñucata alli ñahuihuan ricuhuarca, ñuca yanca huarmi cacpipash; cunanmanta tucui runacuna "cushiyucmi canqui" nishpa rimahuanunca;
42001049	tucuita ushac Dios sumaccunata ñucahuan rurarca. Pai yapa alli can.
42001050	"Paita uyaccunamanta huiñai llaquirincami.
42001051	Pai tucuita ushashcata ricuchirca. "Yapa cani" nishpa niccunata pincachirca.
42001052	Ushayuccunata urayachirca; yanca runacunata jahuayachirca.
42001053	"Yaricac runacunaman tucui laya imacunata cuyarca; cullquiyuccunata imapash illac cacharca.
42001054	Llaqui shuncu cashpa, paita uyac Israel runacunata yanaparca; paicunamanta llaquirirca,
42001055	ñucanchic ñaupacuna Abraanman paimanta mirashcacunamanpash rimashcata huiñai pactachisha nishpa".
42001056	Maria Elisabetpacpi quimsa quilla saquirirca; chai huasha, huasiman ticrarca.
42001057	Elisabet huahuata pacarichina puncha pactashcapi, shuc cari huahuata charirca.
42001058	Paita ricsiccuna, paipac aillucunapash yapa cushiyanurca, Dios paita chashna rurashcaraicu.
42001059	Pusac puncha huasha, huahuapac pincaishitu carata pitincapac rinurca, paita shutichincapac; paita "Zacarias shutichishun" ninurca, paipac yaya shina.
42001060	Ranti paipac mama nirca: —Mana. Paipac shuti Juan cana can.
42001061	Cutipanurca: —¿Imaraicu? Canpac aillucunapi mana tiyan chai laya shutiyuc.
42001062	Yayatami tapushun. Maquihuan ricuchishpa tapunucpi,
42001063	pai shuc quillcata mañashpa, "Juanmi paipac shuti" quillcarca. Chaita ricuccuna mancharinurca.
42001064	Chai ucullapi, Zacarias rimai callarirca Diosta yupaichashpa.
42001065	Tucui uyaccuna yapa mancharinurca; chai tucushcata tucui Judea suyupi huillanurca.
42001066	Chaita uyaccuna paicunapura rimarishpa ninurca: —¿Imatac canca cai huahua? Dios paipac ushaita chai huahuapi ricuchirca mari.
42001067	Paipac yaya Zacarias, Diospac Samaihuan juntashca cashpa, Dios paita rimachicpi, nirca:
42001068	—Israel runacunapac Apunchic Dios yupaichashca cachun, pai ñucanchicpacman shamurca, nucanchicta paipac runa bulata quishpichincapac.
42001069	Paita uyac runa Davidpac churicunamanta shuc ushayuc quishpichicta ñucanchicman curca,
42001070	pai cusha nishcata pactachishpa. Cashna mari naupa punchacuna causashca profetacuna rimanushcarca nishpa:
42001071	Shuc puncha, chicniccunamanta cancunata quishpichisha.
42001072	"Chashna rashpa, ñucanchic ñaupacunamanta llaquirirca, paicunaman cushca shimita mana cuncarishcachu.
42001073	"Dios ñucanchic yaya Abraanman shimita curca, cashna nishpa:
42001074	-
42001075	Cancunata chicniccunamanta quishpichisha, cancuna mana manchashpa, Diosta uyashpa causancapac; paipac ñaupacpi alli yuyaihun, cusca shuncuhuan tiyancapac causaicama.
42001076	Canca, ñuca churi, Jatun Diospac profeta rimai tucunqui; Apunchicta ñaupashpa, pai rina ñanpita allichinqui.
42001077	''Diospac runa bulata camachniqui juchacunata pichai tucunquichic nishpa, quishpichinata chasquinquichic nishpa.
42001078	"Ñucanchic Dios, alli cashpa, ñucanchicmanta llaquirishpa, shuc mushu, intita pacarichin.
42001079	Chai inti huañui tutapi causaccunata achicyachin, ñucanchicta ganas causana ñanpita pushan".
42001080	Chai huahua aichapi yuyaipipash huiñararca; chunlla allpacunapi causarca Israel runacunata camachincapac callari nacama.
42002001	Chai punchacunapi, Cesar Augusto shutiyuc Inca tucui llactacunapi tiyashca runacunata; yupanata munarca.
42002002	Cirino shutiyuc, runa Siriapi apu cashcapi, chai ñaupac yupanata —censo nishca— ruranurca.
42002003	Tucui runacuna shutita quillcarincapac rinurca quiquin llactaman.
42002004	-
42002005	Jose huarmintin, Davidpac aillu cashpa, Galileapi tiyac Nazaret llactamanta Judeaman sicanurca, Belen llactaman; chai llactapi mari David pacarishca carca. Josepac huarmi Maria huicsayuc carca.
42002006	Llactaman pactanucpi, Maria pacarichina puncha pactarirca; chaipi, shuc cari huahuata pacarichirca, paipac ñaupac pacaric huahua.
42002007	Paita churanahuan pillushpa, huacra carana batiapi sirichirca huacra huasipi, chushac huasi mana tiyashcaraicu.
42002008	Chai mayanpi, shuc michic runacuna obejacunata ricuranurca.
42002009	Cuncaimanta shuc angel paicunapacpi ricurimurca; tuta punchaclla tucurca; chaita ricushpa michiccuna yapa mancharinurca.
42002010	Angel paicunata nirca: —Ama manchaichichu; cushi shimita huillancapac shamuni; tucui runacuna cushiyarinunca.
42002011	Cunanshitu Belen llactapi cancunata quishpichina huahua pacarirca; paimi Mesias, Apunchic.
42002012	Paita ricucrichic; shuc huahuata, churanahuan pillushcata, huacra carana batiapi sirishcata tarinquichic.
42002013	Rimacpi, shuc achca angelcuna jahua pachapi ricurimunurca, Diosta chacchashpa, cashna: taquishpa: —
42002014	¡Jahua pachapi Dios chacchashca cachun! ¡cai allpapi Dios llaquishca runacuna ganas causanata charinuchun!
42002015	Angelcuna jahua pachaman ticrashca huasha, michiccuna rimanacunurca nishpa: —Jacuichic Belen llactaman; angel huillashcata ricucrishun.
42002016	Callpashpa rishpa, Mariata Josentin tarinurca, huahuata batiapi sirishcata tupanurca,
42002017	Huahuata ricushpa, angelcuna chai huahuamanta huillashcata tucuicunaman uyachinurca;
42002018	michiccuna huillashcata uyaccuna mancharinurca.
42002019	Mariaca shuncu ucupi chai tucuita huacaichirca, huiñai chaita yuyarashpa.
42002020	Michiccuna ticranurca Diosta yupaichashpa, chacchashpa tucui paicuna uyashcamanta ricushcamantapash; angel rimashca shina tucushca carca.
42002021	Pusac puncha huasha, huahuapac pincaishitu carata pitina puncha pactashcapi, paita "Jesus" nishpa shutichinurca; chai shutita angel rimashca carca Maria chaira huicsayashcapi,
42002022	Jesuspac mama Maria maillarina puncha pactashcapi, Moisespac quillcata pactachincapac, Jesusta Jerusalenman pushanurca Apunchicman cuncapac.
42002023	Chashna ruranurca camachic quillcapi cashna quillcara tiyashcaraicu: "Ñaupac cari huahua Diosman chicanyachishcami canca"
42002024	Chashna cacpi, camachic quillcai nicpi, "camarita cunquichic ishcai urpita, mana tiyacpi, ishcai paloma huahuata cunquichic" nishpa, chaita pactachinurca.
42002025	Chai pacha Jerusalenpi shuc Simeon shutiyuc runa causarca; chai runa alli carca, Diosta llaquic runa; Diospac Samai paihuan tiyarca.
42002026	Israel runa bula quishpichi tucuna punchata chaparashpa causarca. Diospac Samai paita nishcarca: "Can chaira mana huañushpa, Dios acllashcata ricunqui".
42002027	Diospac Samai paita pushaccpi, Diospac huasiman rirca. Chaipi tiyacpi, Jesuspac yayacuna yaicunurca, huahuata pushashpa camachic quillcata pactachincapac.
42002028	Simeon, huahuata marcashpa, Diosta yupaicharca cashna nishpa: —
42002029	Apunchic Dios, cunan ganaslla huañushami: can rimahuashca pactarishca mari.
42002030	Can cachashca quishpichicta ñuca quiquin ñahuihuan ricushcani.
42002031	Paita tucui runacuna ñaupacpi churarcanqui,
42002032	tucui allpapi causac runacunata achicyachincapac, Israel runacunata sumacyachincapac.
42002033	José Jesuspac mamantin, Simeon, huahuamanta rimashcata uyashpa, mancharinurca.
42002034	Simeon huahuata bendisiarca; huasha, paipac mama Mariata nirca: —Uyai, cai huahuaraicu huaquin judiocuna chincarinunca, huaquincuna quishpinunca. Unancha shina churashca cacpi, achca runa paita chicninunca.
42002035	Chashna rashpa, caran amu shuncupi yuyashca ricurinca. Chai tucuiraicu, shuc huachihuan canpac shuncupi tucsishca shina tucunqui.
42002036	Chai Diospac huasillapi shuc yapa rucu huarmi causac carca, Ana shutiyuc Fanuelpac ushushi, Aser aillucunamanta; pai Diospacmanta rimac huarmi carca. Chai huarmi, malta cashpa, paipac carihuan canchis huata causashca huasha,
42002037	huaccha saquirirca; pusac chunca chuscu huatayuc cashpallata, tutantin punchantin Diospac huasipi tiyac carca, sasishpa, Dios-huan rimarishpa.
42002038	Chai huarmi chai ucullapi shamushpa, Diosta yupaicharca; Jerusalenta, quishpichicta; chaparac runacunamanta huahua Jesusmanta rimai callarirca.
42002039	Camachic quillca rimashcata pactachishca, huasha, Galileaman ticranurca, paicunapac quiquin llacta Nazaretman.
42002040	Huahuaca huiñararca, jatunyararca, yachararca; Dios paihuan tiyarca.
42002041	Jesuspac yayacuna tucui huata Jerusalenman puriccuna carca Pascua raimita rancapac.
42002042	Jesus chunca ishcai huatayuc tucucpi, yayacunantin Jerusalenman sicarca, judiocunapac yachaita catishpa.
42002043	Raimi tucuricpi, ticrana puncha, Jesus chaillapi saquirirca, paipac yayacuna mana yachacpi.
42002044	Paicuna, "shuc aillucunahuan shamuranca" yuyashpa, shuc puncha tupu purinurca; aillucunapura huahuata mashcashpa,
42002045	mana tupashpa, Jerusalenman ticranurca chaipi paita mashcancapac.
42002046	Quinsa puncha huashta, Diospac huasipi paita tupanurca, yachaccuna ucupi tiyacushcata, paicunahuan rimarishpa.
42002047	Tucui paita uyaccuna pai rimashcamanta tapushcamanta mancharinurca, yapa umayuc can nishpa.
42002048	Yayacuna, Jesusta ricushpa, yapa cushiyanurca; mámaca paita nirca: —Churi, ¿imaraicu ñucanchihuan chashna rurarcanqui? Yapa llaquirishpa canta mashcacurcanchic.
42002049	Jesus cutipashpa nirca: —Imaraicuta mashcahuarcanquichic? ¿Nuca Yayapaccunata rana cashcata manachu yachanquichic?
42002050	Chashna nicpi, rimashcata mana atipanurcachu.
42002051	Chaipac huasha, Jesus Nazareti llactaman paicunahuan ticrarca; chaipi paicunata uyashpa causarca. Paipac mama chai tucushcata shuncupi huacaichirca.
42002052	Jesusca yuyaipi aichapipash huiñararca; Diospac ñaupacpi runacuna ñaupacpipash sumacta causac carca.
42003001	Ña chunca pichca huata Tiberio Inca carca. Poncio Pilato Judeapi apu carca; Herodes Galileapi apu carca; paipac huauqui Felipe Itureapi Traconitidepipash apu carca; Lisanias Abilenepi apu carca.
42003002	Anas-huan Caifas-huan pacriyayacunapac jatun apu canurca. Chai huatapi Dios Zacariaspac churi Juanta rimarca, pai chunlla allpapi tiyashcapi.
42003003	Juan Jordan nishca yacu patapi tiyac llactacunata puric carca, runacunata cashna camachishpa: —Diosman ticrashpa, bautisai tucuichic cancunapac juchacuna pichai tucuncapac.
42003004	Chashna tucurca Isaias quillcashca pactarincapac; cashna mari quillcashcarca: Chunlla allpapi shuc shimi uyarin cashna nishpa: "Apunchic rina ñanpita allichchic, cuscachichic"
42003005	Urcucunata panpayachina can; pucrucunata parijana can; Huishtu ñanpicunata cushcactona can; pucru ñanpita allichina can
42003006	Chashna tucui runacuna Dios cachashca quishpichinata ricununca.
42003007	Achca runacuna Juanpacman bautisai tucuncapac shamunucpi, paicunata nirca: —Machacui miraicuna, pitac cancunata rimarca "jatun shamuna ñacachinata quishpinquichic" nishpa?
42003008	Cancuna Diosman yuyaita ticrachishcata cancuna rurashcacunahuan ricuchichic. Ama pantaichichu "Abraan ñucanchic yayami" nishpa. Cancunata nini: Dios cai rumicunamanta huahuacunata Abraanman surcuna ushan.
42003009	Tumi ña allichishca can yuracunata cuchuncapac; alli muyucunata mana aparic yura cuchushcami canca ninapi shitai tucuncapac.
42003010	Rimacpi, runacuna uyashpa paita tapunurca: —¿Imata rana canchic cuti?
42003011	Juan cutiparca: —Maicanpash ishcai churanata charishpa, mana charicman shucta cuyachun; micunata charic runa mana charicta carachun.
42003012	Gubirnu cullquita pallaccunapash Juanpacman shamunurca bautisai tucuncapac; paita tapunurca: —Yachachic, ¿ñucánchica imata rana canchic?
42003013	Juan cutiparca: —Caran amu paganallata mañanquichic.
42003014	Suldarucunapash paita tapunurca: —¿Nucánchica imata rana canchic? Juan nirca: —Ama imatapash runacunamanta quichunquichichu; ama llulla shimita rimanquichic; cancuna yapachishcahuan cushiyanquichic.
42003015	Tucui runacuna Mesias shamunata chaparanucpi, Juanta ricushpa tapurinurca: —¿Cai runa Mesiaschu canca? ¿manachu Mesias canca?
42003016	Chashna cacpi, Juan nirca: —Ñuca cancunata yacuhuan bautisani; ranti, shuc ñucamanta yalli cac shamunca; paipac ushutapac huascata pascancapac mara allichu cani; pai Diospac Samaihuan ninahuanpash cancunata bautisanca?
42003017	Palata maquipi charin pallashca trigota huairachincapac: trigo muyuta huasipi huacaichinca, trigo quihuata ninapi rupachinca.
42003018	Chai sami shimicunahuan Juan runacunata camachic carca, cushi shimita paicunaman uyachic carca
42003019	Apu Herodestapash Juan piñashpa rimarca, paipac huauqui Felipiepac huarmita japishcaraicu, shuc manalli rashcacunatapash rurashcaraicu.
42003020	Herodes Juanta uyana rantimanta, shuc jatun juchata rarca paita chunta curralpi huichcachishpa.
42003021	Juanta chunta curralpi chaira mana huichcanucpi, pai runacunata bautisacucpi, Jesustapash bautisarca; pai Dios-huan rimaricucpi, jahua pacha pascarirca;
42003022	Diospac Samai, urpi shina ricurishpa, Jesuspac jahuapi uraicurca; shuc shimi uyarirca cashna nishpa: —Can ñuca llaquishca Churimi canqui; canhuan achca cushiyani.
42003023	-
42003038	Jesus runacunata yachachincapac callarishcapi, quimsa chuncashi huatayuc carca. Runacuna yuyanucpi, Josepac churi carca. Joseca Elipac churi, cai Matatpac churi, cai Levipac churi, cai Melquipac churi, cai Janapac churi, cai Josepac churi, cai Matatiaspac churi, cai;Ampspac churi, cai Naumpac churi, cai Eslipac churi, cai Nagaipac, churi, cai Maatpac churi, cai Matatiaspac churi, cai Semeipac churi, cai Josepac churi, cai Judapac churi, cai Jonapac churi, cai Resapac churi, cai Zorobabelpac churi, cai Salatielpac churi, cai Neripac churi, cai Melquipac churi, cai Adipac churi, cai Cosampac churi, cai Elmodampac churi, cai Erpac churi, cai Josuepac churi, cai Eliecerpac churi, cai Jorimpac churi, cai Matatpac churi, cai Levipac churi, cai Simeonpac churi, cai Judapac churi, cai Josepac. churi, cai Jonampac churi, cai Eliaquinpac churi, cai Meleapac churi, cai Mainampac churi, cai Matatapac churi, cai Natanpac churi, cai Davidpac churi, cai Isaipac churi, cai Obedpac churi, cai Boozpac churi, cai Salmonpac churi, cai Naasompac churi, cai Aminadatpac churi, cai Aranpac churi, cai Esrompac churi, cai Farespac churi, cai Judapac churi, cai Jacobpac churi, cai Isaacpac churi, cai Abraanpac churi, cai Tarepac churi, cai Nacorpac churi, cai Serugpac churi, cai Ragaupac churi, cai Felegpac churi; cai Heberpac churi, cai Salapac churi, cai Cainampac churi, cai Arfaxadpac churi, cai Sempac churi, cai Noepac churi; cai Lamecpac churi, cai Matusalenpac churi, cai Enocpac churi, cai Jaredpac churi, cai Malaleelpac churi, cai Cainampac churi, cai Enospac churi, cai Serpac churi, cai Adanpac churi, cai Diospac churi.
42004001	Jesus, Diospac Samaihuan juntashca, Jordan yacumanta ticrarca; Samai paita pushacpi, chunlla allpapi causarca chuscu chunca puncha.
42004002	Chaipi supai paita camarca, Micuna illacpi, mana imata micushpa causarca," chairaicu yarcachirca;
42004003	Yarcacpi, supai paita nirca: Can Diospac churi cashpa, cai rumita "tanta tucui" nishpa rimai.
42004004	Jesus cutiparca: —Quillcara tiyan: "Runa mana tantallahuanchu causan".
42004005	Huasha, supai shuc jatun urcuman paita pusharca; paiman tucui llactacunata ñahuipilla ricuchishpa,
42004006	nirca: —Cai llactacunapi apu canata cushcanqui; ñucapac mari canun; ñuca munashcaman chaicunata cusha.
42004007	Can ñucata yapaichacpi, cai tucui canpacmi canca.
42004008	Rimacpi uyashpa, Jesus nirca: —Quillcara tiyan: "Canpac Apu Diosta yupaichanqui, paillatata uyanqui.
42004009	Chai huasha, supai Jerusalen llactaman paita pusharca; Diospac huasi jahuapi paita shayachishpa nirca: —Can Diospac churi cashpa, caimanta uraman shitari;
42004010	quillcara mari tiyan: "Paipac angelcunata cachanca canta ricuncapac.
42004011	Angelcuna canta maquipi japinunca, ama rumipi susurincapac"
42004012	Jesus cutipashpa nirca: —Quillcarapash tiyan: "Canpac Apu Diosta ama camaichu".
42004013	Supai Jesusta camashca huasha, "shuc punchacama" nishpa chincarirca.
42004014	Jesus, Diospac Samaipac ushaihuan juntashca cashpa, Galileaman ticrarca; tucui llactacunapi paimanta rimarirca.
42004015	Tantarina huasicunapi yachachic carca; tucui uyaccuna paita chacchanurca.
42004016	Shuc puncha, Jesus Nazaret llactaman rirca; chai llactapi huiñashca carca. Samana puncha cacpi, tantarina huasiman rirca; yaicushpa, quillcata ricuncapac shayarirca.
42004017	Profeta Isaias quillcashcata paimah cunurca. Quillcata pascashpa, cashna quillcashcata tuparca:
42004018	Apu Diospac Samai ñucapimi; pai ñucata jahuirca. Tsuntsu runacunaman cushi shimita uyachincapac cachahuarca; shuncu llaquirishcacunaman quishpina puncha shamunca rashcata huillancapac; ñausa runacunapac ñahuicunata pascancapac cachahurca; aitai tucushpa causaccunman "quishpichishcami canquichic" nishpa rimancapac.
42004019	Diospac huatami cai huata nishpa tucuicunaman rimancapac.
42004020	Chaita uyachishpa, quillcata pillushpa yanapacman cushpa, tiyarirca; tantarina huasipi tiyaccuna paiman ricurashpa saquirinurca.
42004021	Paica rimai callarirca cashna nishpa. —Cunan puncha cancuna uyashca shimi pactarirca,
42004022	Tucuicuha "yapa alli riman" nishpa rimaranurca; pai rimashca shimicunamanta mancharinurca; mancharishpa ninurca: —Manachu Josepac churi can cai?
42004023	Jesus paicuna rimarashcata uyashpa nirca: —Cai shimicunata rimanquichic ima chari: "Yachac, can quiquinta janpiri". "Can Cafamaunpi rashcata quiquin llactapi rurai".
42004024	Huasha nirca: —Shuti cancunata nini: Manapí profeta quiquin llactapi llaquishcami can.
42004025	Uyahuaichic: Achca huaccha huarmi Israel llactacunapi tiyanurca Elias causashcapi, quimsa huata sucta quilla tupu mana tamiashcapi, tucui allpapi jatun yaricai tiyashcapi.
42004026	Chai llactacunamanta mana pipacman Dios Eliasta cacharca; shuc chican llactapi causac huaccha huarmipacman paita cacharca, Sidonmanta Sarepta nishca llactapi.
42004027	Chashnallata, Israel llactacunapi achca sisu runa tiyarca Eliseo profeta causashcapi; paicunamanta mana shucllapash pichai tucurca; ranti, Naaman shutiyuc runa, Siriamanta cashpallata, pichara saquirirca.
42004028	Chai shimicunata uyashpa, tantarina huasipi tiyaccuna yapa piñarinurca.
42004029	Jesusta japishpa, llacta canchaman pushanurca urcu uma jahuaman, chaimanta huaicuman shitancapac; chai urcu jahuapi Nazaret llacta tiyarca.
42004030	Chashnapash, Jesus Ilushpirishpa paicunapacmanta rirca.
42004031	Chaimanta rishpa, Galileapi tiyac Cafamaun llactaman pactarca; chaiman pactac, samana puncha runacunata yachachicurca.
42004032	Uyaccuna pai yachachishcamanta mancharinurca, ushaihuan yachachirca mari.
42004033	Pai rimarashca tantarina huasipi, shuc supai japishca runa tiyarca; chai runa, Jesusta ricushpa, caparishpa nirca: —
42004034	¡Caimanta llucshi! ¿Imaraicu ñucanchihuan satirinqui, Nazaretmanta Jesus? ¿Ñucanchicta tucuchincapacchu shamunqui? Canta ricsini, can Diosmanta shamuc santo runami canqui.
42004035	Rimacpi uyashpa, Jesus supaita piñashpa nirca: —¡Upallai! ¡Cai runamanta llucshi! Supai uyashpa, runata allpaman urmachishpa tucuicunapac ñaupacpi, paimanta llucshirca, paita mana huacllichicshpa.
42004036	Chaita ricuccuna mancharishpa, paicunapura rimanacunurcanishpa: —¡Manapacha! ¡Cai runa supaicunata rimacpi, supaicuna paita uyanun!
42004037	Tucui chai suyupac llactacunapi Jesusmanta rimarirca.
42004038	Tantarina huasimanta llucshishpa, Jesus Simonpac huasiman rirca. Simonpac huarmi mama sinchi uncushpa siricurca; Jesusta "paita alliyachipai" nishpa mananurca.
42004039	Jesus paiman cumurishpa, uncuita pinashpa rimarca; rimacpi, uncui saquirirca. Chai ucullapi jatarishpa, huarmi paicunahuan rimaricurca, paicunata sirbicurca.
42004040	Inti yaicushcapi, tucui sami uncushcacunata Jesuspacman pushamunurca; Jesusca caranpi maquicunata churashpa, tucuicunata alliyachirca. Huaquin uncushcacunamanta supaicuna llucshinurca caparishpa: —¡Can Diospac Churimi canqui! Ranti Jesus supaicunata piñarca, mana paicunata rimachirca, yachanurca mari Jesus Mesias cashcata.
42004041	Cayantiman tutamantashitu, Jesus chai llactamanta llucshishpa, shucman rirca, runa illashcaman. Runacuna, paita mashcashpa rishpa, pai tiyashcaman pactanurca. Paita jarcanayashpa, "ama richu" ninurca.
42004042	Jesus paicunata nirca: —Shuc llactacunapipash cushi shimita uyachina cani; chaipac mari shamurcani.
42004044	Chashna cacpi, Galilea llactacunapi tiyac tantarina huasicunapi camachishpa puricurca.
42005001	Shuc puncha, Genesaret nishca cucha patapi tiyashcapi, achca runa Jesuspacman tantarinurca Diospac shimita uyancapac.
42005002	Yacu patapi ishcai canua tiyarca; amucuna canuamanta llucshishpa, llicata maillaranurca.
42005003	Shuc canua Simonpac carca. Jesus chai canuaman yaicushpa, amuta nirca: —Chaupiman ansa tancaichic. Huasha, canuapi tiyarishpa, runacunata yachachirca.
42005004	Rimanata tucuchishcapi, Simonta nirca: —Cucha chaupiman rishunchic llicata shitancapac, yacu aichacunata japincapac.
42005005	Pedro nirca: —Yachachic, tuta pacaricta llicata shitashpallata, mana imata japircanchic; chashnapash, can rimacpi, cutillata camasha.
42005006	Llicata shitashpaca, achca yacu aichacunata japinurca; ñalla llica lliquirirca.
42005007	Shuc canuapi tiyaccunata cayanurca "yanapac shamuichic" nishpa, Shamunucpi, ishcaintin canuata juntachinurca, ñalla panparicta.
42005008	Simon Pedro, chaita ricushpa, Jesuspac ñaupacpi cuncurishpa, nirca: —Apunchic, ñucamanta anchuri, ñuca juchayuc runa cani.
42005009	Chashna achca yacu aichacunata japishcaraicu, pai paihuan tiyaccunantin mancharinurca.
42005010	Chashnallata, Cebedeopac churicuna Jacobo Juantin, Simonhuan llancaccuna mancharinurca. Jesus Simonta nirca: —Ama manchaichu; cunanmanta runacunata japiccama canqui.
42005011	Paicuna, canuacunata huatashpa, tucuita saquishpa, Jesus-huan rinurca.
42005012	Shuc puncha, Jesus shuc llactapi tiyacpi, shuc sisu runa shamurca; Jesusta ricushpa, paipac ñaupacpi tuhuaman urmashpa, paita mañarca nishpa: —Apunchic, can munashpa, ñucata janpina ushanqui.
42005013	Rimacpi, Jesus maquihuan paita llancarca nishpa: —¡Munanimi, pichashca saquiri! Chai ucullapi, chai runa alliyarca;
42005014	Jesus paita nirca: —Ama pitapash huillaichu. Pacriyayapacman rilla; Moises rimashcata paiman cunqui camari shina can alliyachi tucushcamanta, can ña alliyashcata tucuicuna yachancapac.
42005015	Jesus "ama huillaichu" nishpa nicpipash, caran puncha ashtahuan paimanta rimarirca; achca runacuna paipacman tantariccuna carca paita uyancapac, uncuicunamanta allichi tucuncapac.
42005016	Ranti, Jesus runa illashcaman ric carca Dios-huan rimarincapac.
42005017	Shuc puncha Jesus yachachicucpi, huaquin fariseocuna camachic quillcata yachaccunapash paita uyaranurca; paicuna Galilea llactacunamanta, Judeamanta, Jerusalenmanta shamunushca carca; paicunapac nahuipi Jesus, Diospac ushaihuan uncuccunata alliyachicurca.
42005018	Huaquin runacuna, shuc suchu runata cahuitupi huantushpa, shamunurca "Jesus tiyashca huasiman yaicunata munanchic —nishpa—, paipac ñaupacpi uncushcata saquincapac".
42005019	Ranti, achca runa tiyashcaraicu, mana yaicuna ushanurcachu; chashna cacpi, huasi jahuaman sicanurca: shuc jutcuta rurashpa, uncucta cahuitupi uraicuchinurca.
42005020	Jesus chai runacuna inishcata yachashpa, suchu runata nirca: —Canpac juchacuna pichara saquirinun.
42005021	Chashna nicpi, chai fariseocunahuan yachaccunahuan uyashpa, shuncu ucupi ninurca: —¿Pitac can cai runa? Chashna rimashcahuan Diosta camicun. Diosllami juchacunata pichana ushan.
42005022	Jesus paicuna yuyarashcata yachashpa nirca: —¿Imaraicu chashna yuyaranquichic?
42005023	¿Imata ashtahuan rimanalla can: "Canpac juchacuna pichai tucunun" nishpa rimanachu? ¿"jatarishpa puri" nishpa rimanachu? ¿Imata ninquichic? ¿Manachu cutipahuanquichic? Allimi.
42005024	Cai RUNA cai pachapi juchacunata pichana ushashcata cunan ricuchinca rani. Chashna rimashpa, chai suchu runata nirca: —Jatari, canpac cahuituta apashpa ri.
42005025	Chai ucullapi, suchu runa, tucuicuna ricuranucpi, jatarishpa, cahuituta apashpa rirca, Diosta yupaichashpa.
42005026	Chaita ricushpa, tucuilla Diosta yupaichanurca mancharishpa nishpa: —¡Manapacha! Cunan puncha munanayactami ricurcanchic.
42005027	Jesus chaimanta llucshishpa, shuc gubirnu cullquita pallac runata ricurca; paipac shuti Levi carca; gubirnu cullquita pagana huasipi tiyacurca. Jesus paita nirca: —¡Ñucahuan shamui!
42005028	Chai runa uyashpa, jatarishpa, tucuita saquishpa, Jesusta catishpa rirca.
42005029	Huasha, shuc puncha Levi jatun raimita paipac huasipi rurarca Jesusta pacrachuncapac; achca gubirnu cullquita pallaccuna shuc runacunapash micuncapac shamunurca.
42005030	Fariseocunahuan camachic quillcata yachaccunahuan chaita ricushpa, Jesus yachachishcacunata piñanurca nishpa: —¿Imaraicu gubirnu cullquita pallaccunahuan juchayuccunahuanpash micushpa upiashpa purinquichic?
42005031	Rimanucpi uyashp Jesus paicunata nirca: —Alli causaccuna janpiccamata mana mutsunun; uncuccuna janpiccamata mutsunun.
42005032	Ñúcaca mana shamurcanichu allicuhata cayancapac; juchayuccunata mashcancapac shamurcani, Diosman ticranuchun nishpa.
42005033	Chashna nicpi uyashpa paicuna Jesusta tapunurca: —Juanta caticcunahuan fariseocunata caticcunahuanpash sasishpa, Dios-huan rimarishpa causanun; imaraicu canpaccuna micushpalla, upiashpalia causanun?
42005034	Jesus cutiparca: —¿Shuc sahuarinaman cayashcacunata sasichina allichu, cari paicunahuan tiyacucpi? Mana.
42005035	Shuc puncha cari pushai tucunca, sahuarina raimi tucurinca; chai huasha sasinunca.
42005036	Yachachishpa caitapash nirca: —Manapí rucu churanata llachapancapac mushu churanamanta shuc pitita pitinchu. Chashna ruracpi, mushu churanata huacllichin; mushu churana piti mana alli ricurin rucu churanapi.
42005037	Chashnallata, manapí mushu binota rucu cara purupi churan; chashna ruracpi, mushu bino cara puruta tucyachin, binontin cara puruntin huacllirin.
42005038	Chairaicu mushu binota mushu cara purupi huacaichina can.
42005039	Rucu binota upiac runa mushuta mana munanchu; rucu bino ashtahuan alli mari can.
42006001	Shuc samana puncha, Jesus shuc tarpushca ucuta puricucpi, yachachishcacuna trigo huancuta aisashpa, maquihuan ishcushpa, muyucunata micuranurca.
42006002	Chaita ricushpa, huaquin farisepcuna paicunata ninurca: —¿Imaraicu samana puncha mana ranata ruracunquichic?
42006003	Jesus cutiparca: —¿Manachu yachanquichic shuc cuti David rashcata, pai paipaccunantin yaricachicpi?
42006004	Diospac huasiman yaicushpa, camari tantacunata japishpa micurca; paihuan tiyaccunatapash cararca; chai laya tantacunata pacriyayacunalla micuna ushanun.
42006005	Huasha nirca: —Cai RUNA samana punchapi pai munashcata rurana ushan.
42006006	Shuc samana punchapash, Jesus tantarina huasiman yaicushpa, yachachincapac callarirca. Chaipi shuc alli maqui huacllishca runa tiyarca.
42006007	Camachic quillcata yachaccuna fariseocunantin Jesusta chaparanurca, "samana puncha chai runata allichincachu" yuyashpa, paita juchachincapac.
42006008	Jesus paicuna yuyarishcata ricsishpa, chai maqui huacllishca runata nirca: —Uyai, jatarishpa chaupi shuncupi shayari.
42006009	Shayaricpi, Jesus chaipi tiyaccunata nirca: —Cancunata tapuni: ¿Samana puncha imata rana usharin? ¿manallita rana usharinchu? ¿shuc runata huañunamanta quishpichina usharinchu? ¿huañuncapac saquinachu? ¿Imata ninquichic?
42006010	Huasha, chaipi tiyaccunaman ricushpa, maqui chaquishca runata nirca: —Maquita chutachi. Chutachicpi, paipac maqui alliyashca saquirirca.
42006011	Chaita ricushpa, Jesusta chicniccuna yapa pinarinurca; paicunapura rimarishpa, "imata Jesusta rurashun" tapuriranurca.
42006012	Shuc puncha, Jesus shuc urcuman sicashpa, tuta pacaricta Dios-huan rimaricurca.
42006013	Puncha pacaricpi, yachachishcacunata cayashpa, paicunamanta chunca ishcaita acllarca apostolcuna tucuncapac.
42006014	Caicunami paicunapac shuticuna: Simon (huasha "Pedro" nishpa shutichirca), paipac huauqui Andres, Jacobo, Juan, Felipe, Bartolome,
42006015	Mateo, Tomas, Alfeopac churi Jacobo, Simon "celotes" nishca,
42006016	Jacobopac huauqui Judas, Judas Iscariote (cai runa puchucaipi Jesusmanta anchurishpa paita japichirca).
42006017	Jesus paipaccunantin urcumanta uraicushpa, shuc panpapi shayarirca; chaiman yachachishcacuna tantarinurca; shuc achca runacunapash tiyanurca Judeamanta, Jerusalenmanta, ñuchu yacu mayanpi tiyac Sidon Tiro llactacunamanta; paicuna Jesusta uyahcapac, uncuicunamanta allichi tucuncapac shamunushca carca.
42006018	Supai japishcacunapash alliyachi tucunurca.
42006019	Tucui runacuna Jesusta llancanata munanurca, tucuicunata mari paipac ushaihuan alliyachic carca.
42006020	Jesus paicunata ricushpa nirca: —Cushiyaichic, mana imayuccuna, Diospac pacha cancunapacmi.
42006021	Cushiyaichic cai allpapi yaricaccuna, sacsai tucunquichic mari. Cushiyaichic cunan huacaccuna, shuc puncha asinquichicmi.
42006022	Cushiyaichic runacuna cancunata chicninucpi, cancunata piñanucpi cancuna cai RUNATA llaquishcamanta.
42006023	Chashna tucucpi cushiyanquichic: jahua pachapi cancuna cui tucuna yapa alli canca. Paicunapac ñaupacuna chaillatata ranurca Dios cachashcacuhahuan.
42006024	-
42006025	Ranti, ¡cancuna achcata chariccuna!: Ña caipi cushita charircanquichic. ¡Cancuna sacsashca causaccuna!: Huasha yaricanquichic. ¡Cunan asiccuna!: Huasha huacanquichic.
42006026	Ayailla, tucui runacuna cancttnamanta allita rimanucpi. Cancunapac ñaupacuna chaillatata ranurca llulla profetacunahuan.
42006027	"Ñucata uyacuccunata nini: Cancunata chicniccunata llaquinquichic, cancunata pinaccunaman allita ruranquichic.
42006028	Cancunata manallita rimaccunata bendisianquichic; cancunata piñaccunamanta Diosta mañanquichic.
42006029	"Shuc ñahui aichapi canta macanucpi, shuctapash ricuchinqui; camisata quichunucpi, calsuntapash ama mitsaichu,
42006030	Canta imatapash mañanucpi cunqui; canpacta shuhuanucpi, "cai ñucapacmi" nishpa ama nichu.
42006031	"Shuccuna cancunahuan ruranuchun muhashca shina, paicunahuan rurahquichic.
42006032	"Cancunata llaquiccunallata llaquishpa, ¿ima allita ruranquichic? Juchayuccunapash paicunata llaquiccunata llaquinun.
42006033	Cancunata yanapaccunamanlla yanapashpa, ¿ima jatunta ranquichic? Juchayuccunapash chaita rurac canun.
42006034	"Cancuna imatapash cushpa manachiccunaman, "ñuca mutsuna pacha cuhuancami" yuyashpa, ima jatunta ranquichic? Juchayuccunapash juchayuccunaman cunun, cushca tuputa japincapac.
42006035	Cancuna ama chashna raichichu. Cancunata chiniccunata llaquinquichic, allita paicunata ruranquichic; mañachiccunaman cunquichic, imatapash mana chapashpa rantimanta. Cancuna chashna ruracpi, canbuna cui tucuna yapa alli canca, jatun Diospac churicuna canquichic; pai juchayuccunahuan mana pacrachuccunahuanpash alli shuncu can.
42006036	Alli shuncuyuc caichic cancunapac Yaya Dios shina.
42006037	"Ama taripaichichu, ama taripai tucuncapac. Ama cautsayachichu, ama cautsayachi tucuncapac. Quishpichichic, Diosca cancunata quishpichinca.
42006038	Cancuna cushpa cushcanquichic. Dios cancuna cushcamanta yalli cancunaman cunca. Cancuna tupushca tupullahuan tupui tucunquichic.
42006039	"¿Shuc ñausa runa shuc ñausa runata pushana ushancachu? ¿Manachu ishcaintin shuc jutcupi urmanunca?
42006040	Yachachishca runa paita yachachicmanta mana yallichu; maicanpash alli yachachishca cashpa, paita yachachic shina tucunca.
42006041	"¿Imaraicu canpac huauquipac ñahuipi tiyac mapashituta ricunqui, canpac quiquin ñahuipi tiyac caspita mana ricushpa?
42006042	¿Imaraicu canpac huauquita ninqui: "Huauqui, canpa ñahuimanta mapashituta anchuchihuapai" nishpa, canpac ñahuipi tiyac caspita mana ricushpa? ¡Llullacama! Ñaupacta canpac ñahuimanta caspita surcunqui, chai huasha canpac huauquipac ñahuimanta mapashituta surcuncapac alli ricunqui.
42006043	Alli yura alli muyucunata aparin, manalli yura manalli muyucunata aparin,
42006044	Caran yura pai aparishca muyumanta ricsirin. Chinimanta higo nishca muyucunata mana pallanchichu; pilchimanta ubillasta mana japinchichu.
42006045	Alli runa paipac shuncupi charishca allimanta allita llucshichin; manalli runa, manalli yuyaita charishpa, paipac shuncumanta manallita llucshichin. Runa shuncupi charishcamanta shimihuan riman.
42006046	¿Imaraicu ñucata, "Apulla, Apulla" nishpa cayahuanquichic, ñuca camachishcataca mana pactachinquichic?.
42006047	Shuc yachachina rimanata rimanca rani, uyahuaichic; Ñucapacman shamuc runa, ñuca camachishcata uyashpa pactachicpi,
42006048	shuc huasita rurashca shinami; ñaupacta ucuta allarca sinchi allpa tupanacama; chai jutcupi istanticunata shayachirca. Shuc puncha, yacu juntarirca, huasita urmachinayarca; huasica mana cuyurishcachu, sinchi allpa jahuapi shayachishca cashpa.
42006049	Ranti, ñuca camachishcata uyashpa mana pactachic runa, allpa jahuapi huasita shayachishca shinami; mana ucuta allacpi, yacu juntarishpa, huasita cuyuchishpa urmachirca; chai runa huasi illac saquirirca.
42007001	Jesus runacunaman rimanata tucuchishpa, Cafarnaun llactaman yaicurca.
42007002	Chaipi shuc suldaru apu tiyarca, paipac luncu yapa uncushca carca; ña huañunca ran; chai suldaru apu paita yapa llaquirca.
42007003	Chai suldaru apu, Jesusmanta uyashpa, judio runacunata paipacman cacharca rimancapac nishpa: —Shamupai ñuca luncuta alliyachincapac.
42007004	Paicuna Jesuspacman pactashpa, achcata mañanurca nishpa: —Cai suldaru apu alli can, pai mañashcata rurapanqui.
42007005	Pai ñucanchicta llaquin, ñucanchicpac shuc tantarina huasita rurarca.
42007006	Jesus chaita uyashpa paicunahuan rirca. Ña huasiman pactanca racucpi, suldaru apu mashicunata cacharca Jesusta rimancapac nishpa: —Apulla, ñuca mana imapash cani can ñuca huasiman yaicuncapac.
42007007	Chairaicu. ñuca quiquinllata mana shamurcanichu canhuan rimancapac. Can shimillahuan rimacpi, ñuca luncu alliyancami.
42007008	Ñúcaca, shuccunata uyac runa cashpa, suldarucuna apu cani. Shuc suldarata "ri" nicpi, pai rinmi. Shucta "shamui" nicpi, pai shamun. Ñuca luncuta "caita rurai" nicpi, pai ruranmi.
42007009	Jesus chaita uyashpa yapa mancharirca; paita caticcunata nirca: —Israelpipash chashna inishcata mana tuparcanichu.
42007010	Chai suldau apu cachashcacuna huasiman ticrashpa, uncuc luncuta alliyashcata tupanurca.
42007011	Shuc puncha, Jesus Naim nishca llactaman riracpi, pai yachachishcacuna achca runacunapash paihuan riranurca.
42007012	Llactaman pactacushcallapita, shuc huanushca runata panpancapac huantuccunahuan tuparirca; huañúshcaca huaccha huarmipac shuclla churi carca. Achca runa huarmita catiranurca.
42007013	Jesus paita ricushpa, llaquirishpa, nirca: —Huarmi, ama huacaichu.
42007014	Huañushcata huantuccunaman mayanyashpa, aya cajonta llancarca; llancacpi, shayarinurca. Jesus huañushcata nirca: —Huanpra, jatari nini.
42007015	Chai ucullapi huañushca runa causarirca, rimancapac callarirca. Jesus paita mamaman curca.
42007016	Tucui runacuna, chaita ricushpa, mancharishpa, Diosta yupaichanurca nishpa: —¡Jatun profeta nucanchipacpi jatarirca! ¡Dios paipac runacunamanta yuyarircami!
42007018	Bautisac Juanpash chai tucuita uyarca, paito caticcuna huillanucpi. Chashna cacpi paicunamanta ishcaita cayashpa,
42007019	Jesuspacman cacharca tapuncapac paichu shmuna cac, shuctachu chapana.
42007020	Chai runacuna Jesuspacman pactashpa, ninurca: —Bautisac Juan ñucanchicta cachamurca canta tapuncapac: ¿Canchu shamuna cac? ¿shuctachu chapana canchic?
42007021	Chai ucullapi, achca uncushcacunata alliyachirca; supai japishcacunamanta supaita jichurca; mana ricuc ñausacuna ricuncapac callarinurca.
42007022	Chashna rurashpa, Jesus paicunata nirca: —Juanpacman ticraichic; cancuna ricushcata uyashcatapash huillanquichic. Paita rimanquichic nishpa: Ñausa runacuna ricunun; jancacuna alli purinun; sisu runacuna pichara saquirinun; upa rinricuna uyanun; huañushcacuna causachi tucunun; cushi shimita tsuntsu runacunaman huillanun.
42007023	¡Ñucahuan tuparic runa cushiyucmi can, ñucamanta mana piñarishpa anchuricpi!
42007024	Juanpaccuna rishca huasha, Jesus Juanmanta rimancapac callaritca cashna nishpa: —¿Imata ricuncapac chunlla allpaman rircanquichic? ¿Huaira cuyuchishca pintutachu ricuncapac?
42007025	Chai mana cacpi, ¿imata ricucrircanquichic? ¿Sumac churanata churarishca runatachu?. Chashna churarishcacuna, raimishpalla causaccuna apucunanapac huasicunapi tiyanun.
42007026	Shinacpi, ¿imata ricucrircanquichic? ¿Shuc profetachu?. Ari; ashtahuanpash, profetamanta yalli cacta ricurcanquichic.
42007027	Juanmanta mari quillcara tiyan: Riqui, ñuca shimita apac runata cacharani, canta ñaupashpa ñanpita allichincapac.
42007028	"Shuti nini: Bautisac Juan cunan punchacama causashca runacunamanta yallimi can; chashna cacpipash, Diospac pachapi ura cac runa Juanmanta yalli jatunmi can.
42007029	"Achca runacuna gubirnu cullquita pallaccunapash Juanta inishpa bautisai tucushpa, Diosta chacchanurca;
42007030	ranti fariseocuna camachic quillcata yachaccunapash, Juanpacpi mana baudsai tucushpa, Diosta mana chacchanurcachu.
42007031	Huasha Jesus nirca; —¿Cunan causaccunamanta imata rimasha? ¿Imashina ricurinun?.
42007032	Huahuacuna shinacanun; pulasacunapi pucllashpa, shuccuna shuccunata ninun: "Pincullurcanchic, cancunaca mana tushurcanquichic; llaquilla taquircanchic, cancunaca mana huarcanquichic"
42007033	Cairaicu nini: Bautisac Juan tantata mana micushpa, binota mana upiashpa causarca; cancunaca "supaita charin" nircanquichic.
42007034	Huasha, cai RUNA shamurca; pai micuc can, upiac can; cancunaca ninquichic: Cai runa micuisiqui, upiaisiqui can: manallicunahuan gubirnu cullquita pallaccunahuan llaquicpura can.
42007035	Ranti, Diospac yachai pai rurashcacunapi ricurin.
42007036	Shuc puncha, shuc fariseo runa Jesusta cayarca paihuan micuncapac; Jesus fariseo huasiman yaicushpa, mesapi micuncapac tiyarirca.
42007037	Shuc chai llactamanta manalli huarmi, Jesus fariseo huasipi micuracpi uyashpa, shuc asnac yacu butita apashpa paipacman rirca; huasiman yaicushpa,
42007038	Jesuspac chaquipi cuncurirca huacashpa; paipac ñahui huiquihuan Jesuspac chaquita jucuchirca, paipac acchahuan chaquichishpa; huasha, Jesuspac chaquicunata muchashpa, asnac yacuhuan chaicunata armachirca.
42007039	Fariseo runa, chai tucuita ricushpa, paipac shuncupi nirirca: "Cai runa profeta cashpa, yachanman ima laya cashcata paita llancac huarmi; juchayuc huarmi cashcata ricsinman".
42007040	Chashna yuyaracpi, Jesus paita nirca: —Simon, shuc shimita canta rimachihuapai. Simon nirca: —Rimailla, Yachachiccama.
42007041	Jesus nirca: —Shuc dibiyachic runa ishcai dibiyucta charirca. Shuc pichca patsac dibirca, shuc pichca chunca.
42007042	Chai ishcai dibiyuccuna mana imahuan paganata charinucpi, dibiyachic paicunata quishpichirca. Chai ishcaimanta maicantac ashtahuan llaquinca?.
42007043	Simon cutipashpa rirca: —Yalli dibiyuc yalli llaquinca yachin. Chashna nicpi uyashpa Jesus paita nirca: —Chashnami can, alli yuyarcanqui.
42007044	Huasha huarmiman ricushpa, Simonta nirca: —¿Cai huarmita ricuranquichu? Ñuca canpac huasiman yaicushcapi, ñuca chaquita mana maillahuarcanqui; ranti, cai huarmi ñuca chaquita paipac ñahui huiquihuan maillarca, paipac acchahuan chaquichirca.
42007045	Can ñucata mana mucharcanquichu, ranti, cai huarmi caiman yaicushcamanta pacha, ñuca chaquita mana saquishpa muchan.
42007046	Can ñuca umapi asnac huirata mana tallircanquichu; cai huarmi ñuca chaquicunata asnac yacuhuan armachirca.
42007047	Chairaicu canta nini: Paipac juchacuna, achca cashpallata, pichashca saquirinun, cai huarmi achca llaquishcaraicumanta. Maicanpash ansalla perdonashca cashpa, ansalla llaquin.
42007048	Huasha huarmita rimarca nishpa: —Canpac juchacuna pichara saquirinun.
42007049	Chai shimicunata uyashpa, Jesus-huan micuraccuna paicunapura rimai callarinurca nishpa: ¿Pitac can cai runa juchacunatapash pichancapac? Jesus huarmita nirca: —Can inishca canta quishpichirca; casilla ri.
42008001	Chaimanta rishpa, Jesus achca llactacunata purirca, camachishpa, Diospac pachamanta yachachishpa. Chunca ishcai apostolcuna paihuan rinurca.
42008002	Shuc huarmicunapash paita catinurca; Jesus paicunata supaimanta uncuimantapash quishpichishca carca. Shuc Maria Magdalena carca; paimanta canchis supaicunata jichushca carca.
42008003	Shuc Juana shutiyuc carca, Chuzapac huarmi; pai Herodespac imacunata ricuccama carca; shuc Susana shutiyuc carca; achca shuccunapash Jesus-huan puriccuna carca, cullquihuan paita yanapashpa.
42008004	Camachishpa Jesus puriracpi, achca runa paita ricuncapac llactacunamanta shamunurca; chai runacunata ricushpa, Jesus yachachishpa nirca: —
42008005	Shuc runa chacraman rirca tarpuncapac. Tarpucpi, huaquin muyucuna ñahpipi urmanurca; ñanpita puriccuna chaita jaitanurca, pishcucuna micunurca.
42008006	Huaquin muyucuna rumiyuc allpapi urmanurca; huiñashpalla chaquirinurca, yacu illacpi.
42008007	Huaquin muyucuna huita ucupi urmanurca; huítaca alli muyucunata mana huiñachirca.
42008008	Huaquin muyucuna alli allpapi urmanurca; sumac huiñanurca, achcata aparinurca, caran muyu shuc patsac muyuta aparirca. Chashna rimarca Jesus; huasha, sinchi shimihuan nirca: ¡"Rinriyuc runa uyachun"!
42008009	Yachachishcacuna, Jesus rimashcata uyashpa, tapunurca: —¿Can rimashca imata yachachin?
42008010	Jesus nirca: —Dios paipac pachamanta pacashca shimicunata candunaman ricsichin; ranti, shuccunaman yachaehina shimicunahuan yachachini; paicuna ricushpallata, mana ricushca shina saquirinun; uyashpallata, mana atipanun.
42008011	Tarpucmanta rimashca caita yachachin.: "Tarpushca muyu Dios rimashca shimi can.
42008012	Ñanpipi urmashca muyucuna runata ricuchinun, Diospac shimita uyac runata; supai chai runapac yuyaimanta chai Diospac shimita quichun, ama inishpa quishpichi tucuchun nishpa.
42008013	"Rumiyuc allpapi urmashca muyucuna, shimita uyac runata, chaita cushihuan chasquic runata ricuchin; chaicuna mana unaichu ininun; mana sinchi inishcahuan inishpa, juchanayai shamucpi, juchapi urmanun.
42008014	"Huita ucupi urmashca muyucuna, Diospac shimita uyac runata ricuchin; chai laya runacuna cullquita, cushicunallata yuyanun; chairaicu mana aparinun.
42008015	"Alli ailpapi urmashca muyucuna, munaihuan, alli yuyaihuan Diospac shimita chasquic runata ricuchin; huiñai inishpa catinun, achcata aparinun.
42008016	"Manapí chinpusuta japichin imahuanpash chaita quillpancapac, cahuitu ucupi churancapac. Chaita jahuapi churanun, huasiman yaicuccuna ricunuchun nishpa.
42008017	Imatapash pacashca cashpa, pacllaman llucshichishcami canca; pacalla rimashcataca tucuicuna yachanunca.
42008018	Chashna cacpi, allita uyanquichic: Charic runa ashtahuan cui tucunca; mana charic runata pai charishcashitutapash quichununca".
42008019	Jesus rimacucpi, paipac mama, paipac huauquicuna shamunurca; achca runa tantarinucpi, Jesus tiyashcaman mana pactana ushanurcachu.
42008020	Shuc runa Jesusta nirca: —Uyai, canpac mama canpac huauquicunapash canchapi tiyanun, canta salurana munanun.
42008021	Rimacpi uyashpa Jesus nirca: —Dios rimashca shimita uyashpa pactachic runacuna, paicunami ñuca mama, ñuca huauquicuna.
42008022	Shuc puncha, Jesus paipaccunantin shuc canuapi yaicushpa nirca: —Jacuichic chinpaman
42008023	Riranucpi Jesus puñuncapac siririrca. Cuncaimanta sinchi huaira jatarirca; bacucuna canuata jaitanucpi, ñalla panparirarca.
42008024	Jesusta ricchachishpa ninurca: —¡Yachachic, Yachachic, panparicunchicmi! Jesus riccharishpa, jatarirca; huairata bacucunatapash piñashpa rimarca; rimacpi, bacucuna samarinurca, tucui casilla saquirirca.
42008025	Chashna tucucpi, Jesus yachachishcacunata nirca: —¿Cancuna inishca ima tucurca? Paicunaca, mancharishpa rimanacunurca nishpa: —¡Mana pacha! ¿Pitac can cai runa? Yacuta huairatapash rimacpi, paita uyanun.
42008026	Cahuishpa cahuishpa Gadara nishca allpaman pactanurca, cucha chinpaman.
42008027	Jesus canuamanta llucshicpi, chai llactamanta shuc runa Jesuspacman shamurca. Chai runa unaimanta supai japishca carca. Llushti puric carca; mana huasipi causac carca; aya jutcu panpapi causac carca.
42008028	Jesusta ricushpa, paipac ñaupacpi tuhuaman urmashpa, caparirca nishpa: —¿Imaraicu ñucanchihuan satiringui, Jesus, jatun Diospac churi? Ama ñucata ñacachipaichu.
42008029	Chashna rimarca, Jesus supaita "chai runamanta llucshi" nishpa rimashcaraicu. Achca cuti supai paita japishca carca; runacuna jillai huascacunahuan huatanucpi, pai huascacunata pitishpa, chunlla allpacunaman miticuc carca, supai purichishcaman.
42008030	Jesus paita tapurca: —Ima shuti canqui? Pai cutiparca: —Nuca shuti "jatunbula". Achca supaicuna paipac ucupi yaicunushca carca mari.
42008031	Chai supaicuna Jesusta mañanurca ama paicuna causashca jutcuman cachachun.
42008032	Shuc urcupi achca cuchicuna micuranurca; supaicuna Jesusta mañanurca nishpa: —Chai cuchicunapi ñucanchicta yaicuchipai.
42008033	Jesus "yaicuichiclla" rimacpi, chai supaicuna runamanta llucshishpa, cuchicunapi yaicunurca; yaicushpaca shuc huaicuta cuchaman shitarinurca; yacupi chucallishpa huañunurca.
42008034	Cuchicunata ricuccuna, chaita ricushpa, mancharishpa callpanurca tucuicunaman huillacrincapac.
42008035	Paicuna rimashcata uyaccuna, ima tucushcata ricushun nishpa, Jesus tiyashcaman rinurca; chaiman pactashpa ricunucpi, chai supai japishca runa ña alliyashpa, churanata churarishpa Jesus-huan rimaricurca; paita ricushpa, mancharinurca.
42008036	Chai runahuan tucushcata ricushcacuna imashnata supaimanta quishpichishca cashcata paicunaman rimanurca.
42008037	Chashna cacpi, Gadara suyupi causac runacuna Jesusta mahanurca "caimanta ripai" nishpa, yapa mancharishca canurca mari. Chairaicu, Jesus canuapi yaicushpa rirca.
42008038	Supaicunamanta quishpichi tucushca runa Jesusta mañarca nishpa: —Canhuan pushahuapai. Jesus paita nirca: —
42008039	Saquinlla; canpac huasiman ticrashpa, Dios canhuan rashcata tucuicunaman huillanqui. Chashna nicpi, chai runa nshpa, tucui llactapi tiyaccunaman Jesus paihuan rurashcata huillarca.
42008040	Jesus cuchata chinpashpa ticracpi, runacuna paita chaparanucpi, cushihuan paita chasquinurca.
42008041	Paicunahuan nmanshcapi, shuc runa shamurca, Jairo shutiyuc, tantanna huasipi camachiccama. Jesuspac ñaupacpi tuhuaman urmashpa, paita mañarca nishpa: —Ñuca huasiman shamupai.
42008042	Shuc ushushillata chanrca, chunca ishcai huatayuc; paica uncushpa huañurarca. Jesus nshcapi, achca runacuna paita catishpa, tancashpa tancashpa punranurca.
42008043	Chai runacuna ucupi shuc uncushca huarmi tiyarca. Chunca ishcai huatata yahuar tallinshpa causarca; janjpiccunahuan paipac cullquita tucuchishca cacpi, paita mana janpina ushanurcachu.
42008044	Chai huarmi Jesusman huashamata mayanyashpa, paipac churanata llacarca; llancashpallahuan paipac yahuar saquinrca.
42008045	Chashna tucucpi, Jesus nirca: —¿Pitac llancahuarca? Tucuicuna "ñuca mana" nishpa nmanucpi, Pedro nirca: —Yachachiccama, achca runacuna canta ñitinun, tancashpa tancashpa quichquiyachinun; ¿canca "pitac llancahuarca" ninqui?
42008046	Jesus cutillata nirca: —Huaquin runa llancahuarca; ñuca ushaihuan shuc runata alliyachishcata yacharcani man.
42008047	Huarmi, chaita uyashpa, "Jesus yachanmi" yuyashpa, chucchushpa Jesuspac ñaupacpi cuncunrca. Tucui runacuna uyanucpi, imaraicu Jesusta llancashcata nmarca; "llancashpallahuan alliyachi tucurcani" nirca.
42008048	Jesus paita nirca: —Ushushi, can inishcaraicu alliyachi tucurcanqui. ¡Casilla n!
42008049	Jesus chaira nmacucpi, shuc runa Jairopac huasimanta shamushpa, paita nirca: —Canpac ushushi ña huañurca; ama Jesusta quillachichu.
42008050	Jesus chaita uyashpa Jairota nirca: —Ama llaquinchu; inilla, canpac ushushi alliyancami.
42008051	Huasiman pactanucpi, manapita saquirca paihuan yaicuncapac: Pedrohuan, Jacobohuan, Juanhuan huahuapac yayacunahuan yaicunurca.
42008052	Chaipi tiyaccuna huahuamanta huacaranurca capanshpa. Jesus paicunata nirca: —Ama huacaichichu, huahua mana huañushcachu, puñuranlla.
42008053	Chashna nicpi, uyaccuna paita asiranurca, huahua huañushcata yachashpa.
42008054	Jesus huahuata maquimanta japishpa, sinchi shimihuan nirca: —Huahua, jatan!
42008055	Chai ucullapi huahua causanshpa jatanrca. Jesus nirca: —Paita caraichic.
42008056	Huahuapac yayacuna manchannurca; Jesus paicunata nirca: —Cai tucushcata ama pitapash huillaichichu.
42009001	Shuc puncha, Jesus paipac shunca ishcai runacunata tantachishpa, tucui laya supaicunata jichuna ushanata, uncuccunata janpina ushanatapash paicunaman curca.
42009002	Chai huasha, Diospac shimita uyachincapac, uncuccunata janpincapac paicunata cacharca cashna nishpa: —
42009003	Ama imatapash apanquichichu; punna caspita, shicrata, tantata cullquitapash ama apanquichichu; shuc churanallata apanquichic.
42009004	Shuc huasipi yaicushpa, chaillapi saquinnquichic llactamanta llucshinacama.
42009005	Shuc llactapi cancunata mana chasquinucpi, chaimanta llucshishpa, chaquimanta allpata chausinquichic, paicuna mana alli rashcata ncuchincapac.
42009006	Chashna nicpi, paicuna tucui uchilla llactacunata nnurca, Diospac alli shimita camachishpa, uncuccunata janpishpa.
42009007	Jatun apu Herodes Jesus rashcacunata uyarca; uyashpami ninrca: "Pi chan canca cai runa, huaquincuna "Juanmi" ninun man, huañushca cashpa causanshcami.
42009008	Shuccuna "profeta Eliasmi" ninun; shuccuna "ñaupa tiyashca profetami causanshca"; chashna nmanun.
42009009	Ranti, Jerodes nirca: —Ñucallata Juanta huañuchichircani; pi chan canca cai runa; paimanta achcata nmahuanun. Chashna nishpa Jerodes Jesusta ncunata munarca.
42009010	Jesus camachincapac cachashcacuna ticramushpa, tucui rashcata Jesusta huillanurca. Jesus uyashpa, paicunahuan runa illashcaman nrca, Betsaida nishca llacta mayanpi.
42009011	Runacuna, chaita yachashpa, Jesusta catishpa nnurca; pai tiyashcaman pactanucpi, Jesus paicunata Diospac pachamanta yachachirca, uncuccunata alliyachirca.
42009012	Ña tutayaracpi, apostolcuna Jesusta ninurca: —Runacunata cachannqui; mayan huasicunapi micuncapac, puñuncapac nnuchun, cai panpapi manaima tiyan.
42009013	Jesus cutiparca: —Cancuna paicunata caranquichic. —¿Imahuan? —ninurca—; pichca tantata, ishcai yacu aichata channchic. Ñucanchillata micuna rantishpa, paicunata carashun imachai.
42009014	Pichca huarancashi canurca cancunalla. Jesus nirca: —Runacunata pichca chunca pichca chunca tiyanchichic.
42009015	Tucuicuna tiyannurca.
42009016	Tiyannucpi, Jesus tantacunata yacu aichacunatapash japirca. Huasha, jahuaman ncushpa, Diosta pacrachushpa, chaicunata paquishpa apostolcunaman curca, paicuna runacunata carancapac.
42009017	Tucuicuna sacsacta micunurca; puchushcata pallashpa, chunca ishcai ashancata juntachinurca.
42009018	Shuc puncha Jesus chunlla allpaman nrca Dios-huan nmanncapac; yachachishcacuna paihuan tiyanurca. Jesus paicunata tapurca: —Runacuna pimi ninun ñucata?
42009019	Cutipanurca: —Huaquincuna "Bautisac Juanmi" ninun; huaquincuna "Eliasmi" ninun; huaquincuna "Shuc ñaupa profetacunamanta causanshca" ninun.
42009020	Jesus cutillata tapurca: —Cancunaca pimi nishpata nihuanquichic nucata? Pedro nirca: —Can Dios jahuishca runami canqui.
42009021	Chashna nicpi, Jesus paicunata nirca: —Ama pitapash huillaichichu.
42009022	Huasha nirca: —Cai RUNA achcata llaquichi; tucunca; rucucuna, pacnyaya apucuna, yachaccuna paita chicninunca, paita huanuchinunca; chashnapash, quimsa punchapi causanncami.
42009023	Huasha, Jesus tucui runacunata nmarca nishpa:' —Maicanpash ñucata catinayashpa, quiquinpac munaita saquichun, crusta apanshpa ñucata catichun.
42009024	Maicanpash causaita quishpichinayashpa, chaita chincachincami; causaita chincachic ñucaraicu, causaita tupanca.
42009025	¿Imata yapachin shuc runa tucui cai pachapi tiyashcata yapachishpa, pai quiquinllata chincachicpi?.
42009026	"Maicanpash ñucamanta ñuca yachachishcamantapash pincancpi, cai RUNApash paimanta pincanncami, pai apu tucushpa, paipac Yayahuan angelcunahuanpash shamuna punchapi.
42009027	Shuti pacha cancunata nini: Caipi tiyaccunamanta huaquincuna chaira mana huañushpa, Diospac pacha shamushcata ncununca.
42009028	Pusac puncha huasha, Jesus shuc urcuman sicarca Dios-huan nmanncapac; Pedro, Jacobo, Juan paihuan nnurca.
42009029	Dios-huan nmacucpi, paipac" ñahui shuc laya tucurca; paipac churana yuraclla, punchaclla inti shina ncunrca.
42009030	Cuncaimanta, ishcai runa ncunmunurca Jesus-huan nmanshpa: shuc Moises carca, shuc Elias carca;
42009031	paicunapash yuraclla ncunranurca; Jesus Jerusalen llactapi huañunca rashcata nmanranurca.
42009032	Pedro paihuan tiyaccunantin, yapa puñunayashpallata mana puñunurca,
42009033	Chai ishcai runa ña Jesusmanta anchunranucpi, Pedro Jesusta nirca: —Yachachic, alli tiyaranchic caipi. Can munacpi, quimsa tanputa rurashun: canpac shuc, Moisespac shuc, Eliaspac shuc. Mana yachashpa chashna nmarca.
42009034	Chaira nmacucpi, shuc puyu paicunata quillparca; puyu ucupi yapa manchannurca.
42009035	Chai puyumanta shuc shimi uyanrca cashna nishpa: —Caimi ñuca llaquishca Chun. Paita uyana canquichic.
42009036	Huasha, shimi upallarca, mana uyanrca; Jesus sapalla tiyarca. Yachachishcacuna manapita paicuna ncushcata huillanurca.
42009037	Cayantin puncha, urcumanta uraicunucpi, achca runa paicunahuan tupanncapac nnurca.
42009038	Paicunamanta shuc sinchi shimihuan Jesusta nirca: —Yachachic, ñuca chunmanta imatapash rurapai, ñuca shuclla chunmi.
42009039	Shuc supai paita japic can; paita capanchin; shimimanta putscuta llucshichin, paita yapa ñacachin, paimanta mana llucshinata munan.
42009040	Can yachachishcacunata mañarcani supaita llucshichincapac; mana ushanurcachu.
42009041	Rimacpi uyashpa Jesus nirca: —¡Mana iniccuna, manallita ruraccuna! ¿Imuracama cancunahuan tiyasha?¿Imuracama cancunata apansha? Canpac chunta pushamui.
42009042	Huanpra mayayamucpi, supai paita allpaman urmachirca, sinchita capanshpa, quihuinshpa. Chashna tucucpi, Jesus supaita piñashcahuan nmashpa, huanprata alliyachirca.
42009043	Chaita ncuccuna Diosta chacchanurca. Jesus rashcacunamanta tucuicuna manchannucpi, pai yachachishcacunata nirca: —
42009044	Uyahuaichic, ñuca nmanca rashcata ama cuncanchichu: Juchayuccuna cai RUNAta japinunca.
42009045	Yachachishcacuna, Jesus nmashcata mana atipanurcachu; paicunapac mana japipac carca; "can nmashcata ñucanchicta atipachipai" nishpa nmancapac manchanurca.
42009046	Shuc puncha, Jesus yachachishcacuna paicunapura nmanshpa, tapunacunurca "ñucanchicmanta maican yalli can" nishpa.
42009047	Jesus, paicuna shuncu ucupi yuyarashcata yachashpa, shuc huahuata cayashpa, paipac ñaupacpi shayachishpa, paicunata nirca: —
42009048	Nuca shutipi cai huahuata chasquic ñucata chasquin; hucata chasquicca ñucata cachamushcata chasquin. Cancunamanta ura cac runa, mai jatun canca.
42009049	Chai huasha Juan nirca: —Yachachiccama, shuc runata canpac shutipi supaicunata jichushcata tuparcanchic; mana ñucanchic bulamanta cacpi, paita "ama chashna ruraichu" nircanchic.
42009050	Jesus nirca: —¿Imapac jarcachishcanquichic?. Ñucanchicta mana chicnic runa ñucanchihuan tucun.
42009051	Jesus cai pachamanta nna pacha pactamucpi, pitapash mana manchashpa, Jerusalenman nna yuyaita japirca.
42009052	Ñaupacta huaquincunata cacharca shuc Samana llactapi micunata puñunatapash allichincapac.
42009053	Chai llactapi causaccuna Jesusta mana chasquinurcachu, pai Jerusalenman nrashcaraicu.
42009054	Santiagohuan Juanhuan chaita yachashpa, Jesusta ninurca: —Apunchic, jahua pachamanta ninata urmachishun paicunata rupachincapac: ¿munanquichu?
42009055	Jesus paicunata piñarca;
42009056	chaimanta shuc llactaman rirca.
42009057	Riranucpi, shuc runa ñanpipi Jesusta nirca: —Maimanpash can ricpi, canta catishami.
42009058	Jesus paita nirca: —Chaccacuna puñuna jutcuta charinun, pishcucunapash huasita charinun; ranti, cai RUNA maipi puñunata mana charinchu.
42009059	Astanipi, Jesus shuc-huan tuparishpa, paita nirca: —Ñucahuan shamui. Pai cutiparca: —Ñaupacta huca yayata panpacrisha.
42009060	Jesus paita nirca: —Ñucapi mana iniccuna huañushcacunata panpanuchun; can Diospac pachamanta rimacrinqui.
42009061	Shucca Jesusta nirca; —Apunchic, canta catinata munani; ñaupacta ñuca aillucunata "rinimi, samashun" rimachihuapai.
42009062	Jesus paita nirca: —Maicanpash tacllata japishpa huashaman ricucpi, Diospac pachaman yaicuncapac mana allichu can.
42010001	Chai huasha, shuc puncha Jesus canchis chunca ishcai runacunata acllashpa, paicunata ishcaipura pai rinca rashca llactacunaman cacharca; paicuna Jesusta ñaupashpa rinurca.
42010002	Jesus paicunata nirca: —Pallana chacra achcami, pallaccuna ansallami. Chacra amuta mañaichic pallaccunata paipac chacraman cachachun.
42010003	Richic. Cancunata manso huihuacuna shina cachani pumacuna ucupi.
42010004	Cullquita huacaichina carata, shicrata ushutatapash ama apaichichu. Ñanpipi manapihuan rimarinquichic.
42010005	Shuc huasiman yaicushpa, cashna ninquichic: "Caipi tiyaccunaman ganas causai shamuchun".
42010006	Alli shuncu runa chaipi tiyacpi, cancuna apashca ganas causaita chasquincami; mana tiyacpi, cancunapacman ticranca.
42010007	Chai huasillapi saquirinquichic; imatapash cancunata caranucpi, micunquichic, upianquichic. Llancac runaman pai yapachishcata cuna can, "Runk huasita ama puricachaichichu.
42010008	Shuc llactaman pactashpa, runacuna cancunata chasquinucpi, imatapash cancunaman carashcata micunquichic.
42010009	Chaipi tiyac uncuccunata janpinquichic. Runacunata rimanquichic: Diospac pacha mayanllami.
42010010	"Cancunata shuc llactapi mana chasquinucpi, callecunapi rimanquichic:
42010011	"Cai llactamanta ñucanchic chaquipi llutarishca allpatapash chausinchic, cancunahuan saquirinun. Chashnapash, caita uyaichic: Diospac pacha mayanyaran".
42010012	Cancunata nini: Sodoma llactamanta runacuna chai llactapi tiyaccunamanta ura ñacachi tucununca.
42010013	¡"Corosain llacta, Betsaida llacta, cancunapac yapa manchaipac canca! Nuca cancunapacpi rashcacunata Tiro llactapi Sidon llactapi ruranushca cacpi, unaimanta chai llactacunapi tiyaccuna Diosman ticranunman carca; chaita ricuchincapac tsuntsu churanata churarinunman carca, ushpatapash uma jahuapi churanunman carca.
42010014	Chairaicu nini: Taripana puncha cancuna chai llactacunamanta yalli sinchi nacachi tucunquichic.
42010015	"Canca, Cafarnaun llacta, caran puncha yalli casha ninquichu? Tucuimanta yalli pincachishcami canqui.
42010016	"Cancunata uyac runa nucata uyahuan. Cancunata mana chasquic runa ñucatapash mana chasquin; ñucata mana chásquicca ñucata cachamushcata mana chasquin.
42010017	Chai canchis chunca ishcai runacuna achca cushiyashcahuan ticranurca; Jesusta ninurca: —Apunchic, supaicunapash ñucanchicta uyanurca canpac shutimanta.
42010018	Jesus nirca: —Supaita shuc rayo shina jahuamanta urmarashcata ricurcani.
42010019	Cancunaman ushaita curcani machacuicunata, upitinticunata jaitancapac, cancunata chicniccunata atincapac; cancunaman mana ima tucunca.
42010020	Chashna cacpipash, ama cushiyaichichu supaicuna cancunata uyashcamanta; cancunapac shuticuna jahua pachapi quillcara cashcamanta cushiyanquichic.
42010021	Chashnapi, Jesus achca cushiyashpa Diospac Samai paita cushichicpi, nirca: —Canta chacchani, Yayalla; can jahua pacha amu canqui, cai pacha amu canqui; can yachaccunaman pacashcata mana yachac runacunaman ricsichinqui. Ari, Yaya, can chashna munarcanqui.
42010022	Ñuca Yaya tucuita ñuca maquipi churarca. Manapí Diospac Churita ricsin, Yayalla paita ricsin. Chashnallata, manapí Yayata ricsin, churilla paita ricsin; churi munashcacunapash Dios Yayata ricsinun.
42010023	Chai huasha, yachachishcacunaman ricushpa, pacalla paicunata nirca: —Cushiyuccunami cancuna ricurashcata ricuccuna.
42010024	Achca profetacuna jatun apucunapash cancuna ricurashcata ricunayashpa, mana ricunurcachu; cancuna uyarashcata uyanayashpa, mana uyanurcachu.
42010025	Shuc puncha, shuc camachic quillcata yachac, Jesusta camasha nishpa, paita tapurca: —¿Chicapac causanata japincapac imata rurana cani?
42010026	Jesus cutiparca nishpa: —¿Imata quillcara tiyan camachic quillcapi?
42010027	Pai nirca: —Canpac Apu Diosta tucui shuncuhuan, tucui almahuan, tucui ushaihuan, tucui yuyaihuan llaquina canqui. Shuccunataca can quiquinta shina llaquina canqui.
42010028	Jesus paita nirca: —Alli rimarcanqui; chaita rurashpa, huiñai causanata charinqui.
42010029	Chai runa, mana yanca tapushcata ricuchincapac, cutillata tapurca: —¿Pitac can chai "shuccuna" nishca ("projimo" nishca)?
42010030	Jesus cutipashpa, cashna rimarca: —Shuc runa Jerusalenmanta Jericoman riracpi, shuhuacuna paita japinurca; paita llipachishca huasha, tucui pai charishcata quichushpa, miticunurca, chai runata nalla huañushcata saquishpa.
42010031	"Chai ñanpillata shuc pacriyaya rirarca; chucrishca runata ricushpallata, paita mana yanaparca.
42010032	Shuc huasha shamushca levita nishca runapash, chucrishcata ricushpallata, mana yanapashpa rirca,
42010033	Ranti, shuc samaritano runa, chaillatatac rishpa, chucrishca runata ricushpa, llaquirirca;
42010034	paipacman mayanyashpa, chucricunata huirahuan, binohuan janpirca, churanahuan pillurca; huasha paipac caballopi sicachishpa, samana huasiman paita pusharca; chaipi paita cuirarca.
42010035	Cayantin puncha, pai rinca rashpa, ishcai cullquita huasi amuta curca nishpa: "Allita ricunqui cai runata; ashtahuan mutsuricpi paita janpincapac, ñuca ticramucpi cushcanqui".
42010036	Chashna rimarca Jesus; huasha tapurca: —Chai quimsa runamanta maican chucrichishca runata pai quiquinta shina llaquirca?.
42010037	Yachac runa cutiparca: —Chucrishcata yanapashca runami yachin. Jesus paita nirca: —Canpash chasnallata ruranqui.
42010038	Jesus purishpa, shuc uchilla llactaman pactarca. Shuc Marta shutiyuc huarmi huasipi paita chasquirca.
42010039	Chai huarmi shuc ñañata charirca, Maria shutiyuc; pai Jesuspac chaqui mayanpi tiyarishpa, paipac shimita uyararca.
42010040	Marta micunata, puñunata imatapash allichirarca. Jesuspacman rishpa nirca: —Yachachic, ¿manachu ricunqui ñuca ñaña sapalla saquihuashcata tucuita allichincapac?. Paita rimai ñucata yanapachun.
42010041	Jesus cutiparca nishpa: —Marta, Marta, caiman chaiman purishpa, achcacunata rurashpa llaquirinqui.
42010042	Shuclla mutsurin. Maria mai allita acllarca, chaita paimanta mana quichununcachu.
42011001	Shuc puncha Jesus Dios-huan rimaricurca; tucuchitpi, shuc pai yachachishca runa nirca: —Apunchic, Juan paita caticcunaman Dios-huan rimanata yachachishca shina, ñucanchicta yachachipai
42011002	Jesus cutipashpa nirca: —Cancuna Dioshuan rimarishpa, cashna rimanquichic: Yaya, tucuicuna canta ricsinuchun. Can Apu tucuncapac shamui.
42011003	Caran puncha ñucanchic mutsushca tantata cunqui. Ñucanchic manallita rashcata quishpichipai, ñucanchicpash quishpichinchic shuccuna ñucanchicman manalli rashcata. Juchanayaipi urmancapac ñucanchicta ama saquichu.
42011005	Huasha Jesus nirca: —Cancunamanta shuc runa paipac mashipacman rishpa chaupi tuta, paita nin: "Mashi, quimsa tantata mañachihuai;
42011006	shuc mashi shamuhuarca mari, ñucaca mana imata charinichu paita carancapac".
42011007	Chai runa huasi ucumanta cutipan nishpa: "Ama quillachihuaichu; puncu ña huichcara can, huahuacuna ñucahuan sirinun; mana ushanichu jatarishpa tantata cuncapac".
42011008	Chai runa tacashpa cayaracpi, ¿manachu paipac mashi jatarinca tantata cuncapac?. Mashi cashcaraicu mana jatarishpaca, ama ashtahuan quillachi tucuncapac jatarinca, tucui mutsushcata paiman cunca.
42011009	"Chashna cacpi cancunata nini: Mañaichic, cushcanquichic. Mashcaichic, tarinquichic. Puncuta tacaichic, pascanuncami.
42011010	Tucui manac chasquin; mashcac tarin; puncuta tacac runaman pascanun.
42011011	"¿Cancunamanta maican yaya, paipac churi, "tantata cuhuapai" nicpi, shuc rumita paiman cunca? ¿Aichata mañacpi, yaya machacuita cuncachu?
42011012	¿Lulunta mañacpi, upitintita cuncachu?
42011013	Chashna cacpi, cancuna, manallicuna cashpallata, alli imacunata churicunaman cunquichic, ¿manachu cancunapac jahua pachapi tiyac Yaya Diospac Samaita paita mañaccunaman cunca?
42011014	Shuc puncha, Jesus shuc runamanta supaita llucshichicurca; chai runa supairaicu mana rimac carca, upa shimi carca; supai llucshicpi, runa rimai callarirca. Runacuna, chaita ricushpa, mancharinurca;
42011015	ranti, huaquincuna ninurca: —Cai runa Belcebú nishca supaicuna apupac ushaihuan supaita jichun.
42011016	Shuccuna "mana raipacta rurai jahua pachapi" nishpa Jesusta camashpa ninurca.
42011017	Jesus, paicuna yuyarashcata ricsishpa, nirca: —Shuc llactapi causaccuna chican chican chaupirishpa, paicunapura piñarinucpi, chai llacta tucurincami; chashnallata, shuc huasipi causac aillucuna, paicunapura piñanacushpa, tucurinuncami.
42011018	Supaicunapash chican chican tucushpa, ¿manachu tucurinunca? Caita nini "supai apupac ushaihuan supaicunata jichunqui" ninquichic mari.
42011019	Ñuca supai apupac ushaihuan supaicunata jichucpi, ¿cancunata caticcuna pipac ushaihuan supaicunata jichunun?. Paicuna rurashcahuan cancuna pantashcata ricuchinun.
42011020	Shuti pacha, ñuca Diospac ushaihuan supaicunata jichuni; chashna rashpa, Diospac pacha cancunapacman pactamushcata ricuchini.
42011021	"Shuc sinchi runa huasita ricucpi, huasipi causaccuna casilla tiyanun.
42011022	Ranti, shuc ashtahuan sinchi runa shamushpa paita aticpi, huasipi tiyashcacunata japishpa, apashpa rinca.
42011023	Maicanpash ñucahuan mana tiyashpa, ñucata chicnin; ñucahuan mana pallac manaimata japin.
42011024	"Shuc millai supai runamanta llucshishpa, chunlla allpacunapi puricachan, samasha nishpa; maipi samanata mana tarishpa, paipac shuncupi nirin: "Ñuca llucshishca runa ucuman ticrasha".
42011025	Ticrashpaca, chai runata tupan chushac huasi shina pichashcata, allichishcata.
42011026	Chaita ricushpa, chaimanta rishpa, shuc canchis supaicunata pushamun ashtahuan millaicunata; tucuicuna chai runapi causancapac yaicunun; yaicunucpi, chai runa ashtahuan manalli tucun.
42011027	Jesus chashna rimacucpi, shuc chaipi shayac huarmi, runa ucumanta caparishpa, nirca: —¡Cushiyucmi canta pacarichishca huarmi, canta chuchuchishca huarmi!.
42011028	Jesus cutiparca: —Ashtahuan cushiyuccuna canun Dios rimashcata uyaccuna, chaita pactachiccuna.
42011029	Achca runa Jesuspacman tantarimunucpi, Jesus paicunata nirca: —Cunan causaccuna manalli canun, shuc mana raipacta mañanun; shuc mana raipacta mana ricununcachu; profeta Jonas-huan tucushcata yuyarichisha.
42011030	Ninive llactapi causaccunaman Jonas ricurina shina carca; chashnallata cunan causaccunaman cai RUNA unancha shina canca.
42011031	"Taripana puncha, sur nishcamanta jatun apu huarmi, cunan causaccunata taripashpa, cautsayachinca, pai carumanta shamurca mari Salomonpac shimicunata uyancapac; cancunapacpica shuc Salomonmanta ashtahuan jatun tiyanmi.
42011032	Ninive llactapi causashcacuna cunan causaccunata cautsayachinunca taripana punchapi, paicuna Diosman ticranurca mari Jonas paicunaman Diospacmanta rimashcapi; cáipica shuc Jonasmanta astahuan jatun tiyanmi.
42011033	"Manapí shuc chinpusuta japichin pacashcapi churancapac, mana mala ucupi churancapacpash; jahuapi churan, huasipi tiyaccunata ricuchincapac.
42011034	Ñahuicuna achic shinami canun aichapac; canpac ñahuicuna alli cacpi, tucui aicha punchayanca; canpac ñahuicuna manalli cacpi, tucui aicha tutapi tiyanca.
42011035	Yuyanqui canpac achic ama tuta tucuchun.
42011036	Canpac aicha punchayashca cacpi ima yanapash illac, tucuita punchaclla ricunqui, shuc chinpusu paipac achic-huan ricuchishca shina.
42011037	Jesus rimanata tucuchishcapi, shuc fariseo runa micuncapac huasiman cayarca. Jesus shamushpa mesaman tiyarirca.
42011038	Micuncapac maquita mana maillacpi ricushpa fariseo runa mancharirca.
42011039	Jesus paita nirca: —Cancuna, fariseocuna, canchamanta callanacunata mucahuacunatapash maillanquichic; ranti, cancunapac shuncu shuhuashcacuhahuan manallita rashcacunahuan juntashca can.
42011040	¡Upacuna! ¿Canchapacta rurac ucupactapash rurashcata manachu yachanquichic?
42011041	Tsuntsu runacunaman cancuna charishcata cuyaichic; cancuna chashna ruracpi, tucui chuya saquirinca.
42011042	"¡Ayailla cancuna, fariseocuna! Cancuna menta nishcamanta, ruda nishcamanta, tucui sami micuna pancamantapash chunca raquita Diosman cunquichic; ranti, cusca causanata, Diosta llaquinata ñahuilla ricunquichic. Caicunata pactachina can, chai shuccunata mana saquishpa.
42011043	"¡Ayailla, cancuna, fariseocuna! Tantarina huasicunapi ñaupac tiyarinacunata munanquichic; callecunapi salurai tucunata munanquichic.
42011044	"¡Ayailla, cancuna! Mana ricuric aya jutcucuna shina canquichic, runacuna chaicuna jahuapi mana yachashpa purinun:
42011045	Chashna rimacpi, shuc camachic quillcata yachac Jesusta nirca: —Yachachiccama, can rimashcahuan ñucanchictapash caminqui.
42011046	Jesus cutipashpa nirca: —¡Ayailla cancunapash, camachic quillcata yachaccuna! Mana marcaipaccunata shuccunata apachinquichic, cancunaca shuc rucallahuanpash mana llancanquichic.
42011047	"¡Ayailla cancuna! Cancunapac ñaupacuna huañuchishca profetacunapac pantioncunata shayachinquichic.
42011048	Chashna rurashpa, cancunapac ñaupacuna alli rashcata ricuchinquichic, paicuna profetacunata huañuchinurca mari, cancunaca paicunapac pantioncunata shayachinquichic.
42011049	"Chairaicu, Dios tucuita yachac cashpa, nirca: Profetacunata apostolcunatapash paicunapacman cachanca rani; paicunaca huaquincunata huañuchinunca, huaquincunata ñacachinunca.
42011050	Cunan causac runacuna ñacachishca mi canunca cai pacha callarishcamanta huañuchi tucushca profetacunapac yahuarmanta,
42011051	Abelmanta Zacariascama; paita Diospac huasipi tiyac altar mayanpi huañuchinurca. Cutillata nini: Cunan causaccuna chai tucuicunamanta ñacachi tucununca.
42011052	"¡Ayailla cancuna, camachic quillcata yachaccuna! Yachana llaveta japircanquichic; cancunallatac mana yaicunquichic, yaicushun niccunataca jarcanquichic".
42011053	Jesus chai shimicunata rimashcapi, camachic quillcata yachaccuna fariseocunapash paihuan yapa piñarinurca; paita quillachincapac achcata tapunurca,
42011054	pai nishcapi urmachishun nishpa, paita cautsayachincapac.
42012001	Shuc puncha, achca huaranca runacuna tantarinurca, paicunapura ñitirishpa. Jesus rimancapac callarishpa, ñaupac pai yachachishcacunata yachachishpa nirca: —Llullacama fariseocunata yuyanquichic.
42012002	Imapash pacashca cashpa, pacllaman llucshichishca canca; pacalla rimashca yachai tucunca.
42012003	Shinacpi, cancuna tutapi rimashcata punchapi uyachinunca; cancuna huasi ucupi pacalla nishcata, huasi jahuamanta caparishpa huillanunca.
42012004	"Nuca mashicuna, cancunata nini: Aichata huañuchiccunata mana manchanachu; chaipac huasha ña mana ushanun imatapash rancapac.
42012005	Maicanta manchanata ricuchisha: Huañushca huasha cancunata ucupachaman shitana ushacta manchana canquichic. Ari, paitami manchana canquichic.
42012006	¿Manachu pichca pishcushituta ishcai cullquipi catunun? Chashna cacpipash, Dios chaicunamanta shucllatapash mana cuncarinchu.
42012007	Cancunapac uma acchacunapash yupashca canun. Ama manchaichichu cuti; cancuna achca pishcunamanta yalli canquichic.
42012008	"Shuti cancunata nini: Maicanpash runacuna ñaupacpi ñucamanta alli rimacpi, cai RUNApash paimanta alli rimanca Diospac angelcuna ñaupacpi;
42012009	ranti, maicanpash ñucamanta rimashpa "paita mana ricsinichu" nicpi runacunapac ñaupacpi, "paita mana ricsinichu" ninunca Diospac angelcuna ñaupacpi.
42012010	"Maicanpash cai RUNAta camishpa rimacpi, quishpichi tucunca; ranti, Diospac Samaita camishpa rimacpi, mana quishpichi tucuncachu.
42012011	"Tantarina huasicunaman, taripaccunapacman, apucunapacman cancunata pushanucpi, ama llaquirinquichichu imata rimashun nishpa, imashnata rimashun nishpa. Rimana pacha pactaricpi, Diospac Samai cancunata rimanata yachachinca.
42012013	Shuc puncha, shuc runa Jesusta nirca: —Yachachiccama, ñuca huauquita rimai ñucanchic yayamanta japishcata ñucahuan chaupichichun.
42012014	Jesus cutipashpa, paita nirca: —Runahuan, ¿pimi ñucata churarca cancunata taripancapac, cancunapacta allichincapac?
42012015	Huasha nirca: —Cullquita yapacta munanata yuyanquichic. Shuc runa tucuita charicpipash, pai charishcacunahuan mana causaita rantina ushanca.
42012016	Chashnapi cai yachachina rimanata rimarca nishpa: —Shuc cullquiyuc runami carca; paipac chacracunamanta yapa achcata pallarca.
42012017	¿Imatata rasha? yuyarirca. ¿Maipi huca pallashcata huacaichisha? Ñuca huacaichina huasicuna yapa uchilla canun.
42012018	Ajá, caita rasha: chai uchilla huasicunata urmachisha ashtahuan jatuncunata shayachincapac.
42012019	Achcata charishpa, achca huatata mana ima pishihuanca. Chaicunahuan micusha, upiasha, cushi causasha, samasha.
42012020	Chashna yuyaracpi, Dios paita nirca: Upa runa, cunan tuta canpac almata apancapac shamununca. ¿Can tantachishcata pitac japinca?
42012021	Chashna tucun quiquinpacllata tantachic runa, Diospacpi mana cullquiyuc tucucpi.
42012022	Chai huasha, Jesus yactiachishcacunata nirca: —Ama llaquirichichu "causancapac imata micushun, imata upiashun" nishpa.
42012023	Causana micunamanta yalli can; aicha churanamanta yalli can.
42012024	Pishcucunata yuyarichic: mana tarpunun, mana pallanun huasipi huacaichincapac; chashnapash, Dios paicunata caran. Cancuna pishcunamanta yalli cahquichic.
42012025	"Cancunamanta maican imatapash rashpa, causaita unayachinca?.
42012026	Uchillacunatapash mana rurana ushashpa, ¿imapac jatuncunamanta llaquirinquichic?.
42012027	"Sisacunata ricuichic: maha llancanun, mana puchcanun; chashnapash, cancunata nini: Salomon tucui laya churanacunata charicpipash, sisacuna pai churarishcamanta yalli sumac ricurinun:
42012028	"Dios mana unaichu causac sisacunata chashna churachicpi, ¿manachu ashtahuan allita cancunata churachinca, ansalla iniccuna?
42012029	Chairaicu, ama llaquirichichu imata micushun, imata upiashun nishpa.
42012030	Diosta mana iniccuna chaicunamanta llaquirinun; cancuna Yayata charinquichic, pai yachan cancuna chai tucuita mutsushcata.
42012031	Diospaccunata mashcaichic, chai shuccunataca cui tucunquichic.
42012032	"Uchilla runabula, ama manchaichichu; cancunapac Yaya paipac pachata cancunaman cuncami.
42012033	Charisticacunata catushpa, imapash illaccunaman cuyaichic. Mana ismuric shicracunata cancunapacta ruraichic, mana tucuriccunata tantachichic jahua pachapac; chaipi shuhuacuna mana yaicunun, susu mana micun.
42012034	Can yapa munashca tiyashcapi, chaipi canpac shuncu tiyanca.
42012035	"Allichirishca caichic, chinpusuta japichishpa chaparaichic.
42012036	Patron shuc raimimanta ticramunata chaparac luncu shina caichic, pai shamushpa cayacpi urastalla pascancapac.
42012037	Cushiyucmi chai luncucuna, patron shamunata chaparaccuna. Shuti nini, patron paicunata. tiyarichinca, paicunata caranca.
42012038	Patron unai tuta shamushpa, tutamantashitu shamushpa, luncucunata chaparashcata taricpi, cushiyucmi chai luncucuna.
42012039	Caita yachaichic: Huasi amu shuhua shamunca rashca pachata ricsishpa, chapanman shuhua ama huasiman yaicuncapac.
42012040	Chashnailata cancuna allichirishca caichic, cancuna mana yuyashcapi cai RUNA shamunca mari.
42012041	Pedro chaita uyashpa, Jesusta tapurca: —Apunchic, ¿chai can rimashea ñucanchipacllachu rimarcanqui? ¿tucui runacunapacchu rimarcanqui?
42012042	Jesus nirca: —¿Maican alli yuyayuc, runa canca, patron, huasipi tiyacunata carancapac mincashpa saquishca?
42012043	Chashna ruracuc luncu patron shamuna pachapi, ¿manachu? Cushiyucmi chai luncu.
42012044	Shuti cancunata nini: patron charishcacunata ricuncapac chai luncuta churanca.
42012045	"Ranti, chai luncu "patron unayancami" yuyashpa, shuc luncucunata quiliachincapac callaricpi, ashtahuanpash micuncapac, upiancapac, machancapac cailaricpi,
42012046	pai mana yuyashcapi, mana yachashcapi, paipac patron shamunca, paita ñacachinca, manalli runacunata shina cautsayachinca.
42012047	"Shuc luncu paitac patron munashcata yachashpallata chaita mana allichishpa charicpi, patron munashcata mana pactachicpi, yuyaita llipachishcami canca;
42012048	ranti, shuc luncu, paipac patron munashcata mana yachashpa, mana ruranata ruracpi, ansallami llipachishca canca. Shue runaman achcata cunucpi, achcata paimanta mañanunca; shuc runaman achcata mincanucpi, ashtahuan paimanta mañanunca.
42012049	"Ñuca cai pachaman ninata japichincapac shamurcani; na japiricpi, alli canman.
42012050	Shuc bautisanahuan bautisai tucuna cani; chai pactarinacama yapa llaquirini.
42012051	"¿Ñuca cai pachaman ganas causanata apamuncapac shmushcata yuyanquichichu? Mana, piñanacunata apamuni.
42012052	Cunanmanta pacha shuc huasipi pichca runa tiyacpi, quimsa iscaihuan piñanacushpa causanunca.
42012053	Yaya churihuan piñashpa causanca, churica yayahuan; chashnallata mama ushushihuan pinanacunca, ushushi mamahuan. Cari mama cachun-huan macarinunca, cachunca paipac cari mamahuan.
42012054	Jesus caitapash nirca runacunata yachachispa: —Cancuna, inti yaicushcamanta puyucuna jataricpi ricushpa, ninquichic: "Tamianca ran" Chashna tucun.
42012055	Uramanta huairacpi ninquichic: "Rupai puncha tucunca ran"; cancuna nishca shina tucun.
42012056	¡Llullacamacuna! Tamia punchata, rupai punchata ricsinquichic jahuaman ricushpa; ¿imaraicu cai punchacunapi tucucushcata mana japinquichic?.
42012057	"¿Imaraicu alli cashcata yachancapac cancunallata mana yuyanquichic?
42012058	Can shuc runahuan ima llaquitapash charishpa, urastalla paihuan allichinqui, chaira apupacman mana pactashpa. Mana chashna racpi, apu canta chapaman cunca, chapaca chunta curralqui canta huichcanca.
42012059	Chaimanta mana llucshinqui tucuita allichinacama.
42013001	Shuc puncha, huaquin runacuna Jesusta huillancapac shamunurca shuc galileo runacunaman tucushcata; Pilato paicunata huañuchishca carca, paicuna Diosman huacra yahuarta chasquichishcapi.
42013002	Jesus paicunata nirca: —¿Chai galileo runacuna chashna huañushcaraicu, shuccunamanta ashtahuan juchayuc cashcata yuyanquichichu?
42013003	Mana, shuti nini; cancunaca paicuna shinalla huañunquichic, Diosman mana ticrashpa.
42013004	"Jerusalen llactapi shuc huasi tularishcapi (torre de Siloe nishca huasi), chunca pusac runa chai ucupi huañunurca; ¿chashna huañushcacuna shuccunamanta ashtahuan juchayuc cashcata yuyanquichichu?.
42013005	Mana, nini; tucuicunaca paicuna shinalla huañunquichic, Diosman mana ticrashpa.
42013006	Huasha shuc yachachinata rimarca cashna nishpa: —Shuc runa shuc higuera nishca yurata charirca chacrapi. Muyucunata pallasha nishpa ricpi, shucllapash mana tiyarca.
42013007	Chacra ricuccamata cayashpa nirca: Ña quimsa huata shamuni muyucunata cai yuramanta pallancapac, mana aparinchu. Cuchui, ¿imapac yanca shayan caipi?
42013008	Ricuccama paita nirca: —Apulla, ama cuchushun, saquilla shuc huatata; ñuca yura muyucta allashpa, alli allpata churasha; aparinca ima chari. Mana aparicpi, chai shuti cuchunquimi.
42013010	Shuc cuti, samana puncha cacpi, Jesus tantarina huasipi yachichicurca.
42013011	Chaipi shuc huarmi tiyarca, chunca pusac huatata uncushca; shuc supai paita cumuyachishca carca; allita shayarishpa purincapac mana usharcachu.
42013012	Jesus paita ricushpa nirca: —Huarmi, canpac uncuimanta llushpichishca canqui.
42013013	Chashna nishpa maquita paipac jahuapi churacpi, chai huarmi allita shayarirca; shayarishpa, Diosta chacchancapac callarirca.
42013014	Tantarina huasi apu, Jesus samana punchapi huarmita allichishcaraicu piñarishpa, chaipi tiyaccunata nirca: —Sucta puncha tiyan llancancapac; chai punchacunapi shamunquichic allichi tucuncapac; samana punchapi mana allichu.
42013015	Rimacpi uyashpa Jesus nirca: —¡Llullacamacuna! ¿Manachu samana punchapi cancunapac huacrata pascashpa yacuman apanquichic upiachincapac?
42013016	Cai huarmica, Abraanpac ushushi cacpi, supai paita huatashcata charicpi chunca pusac huatamanta, ¿manachu paita uncuimanta llushpichina carca samana punchapi?
42013017	Jesus chaita rimacpi, tucui paita chicniccuna pincarishpa saquirinurca; ranti, runacuna Jesus sumac rashcacunata ricushpa cushiyanurca.
42013018	Shuc cuti, Jesus cashna nishpa yachachirca: —¿Imahuan Diospac pachata chinpapurachisha? ¿Imashnata ricurin?
42013019	Shuc mostaza nishca muyu shinami; tarpunucpi, huiñan, yura tupu tucun; huairapi huanpuric pishcucuna paipac pallcacunapi huasinun.
42013020	Cai shuctapash rimarca: —¿Imata nishpa Diospac pachata atipachisha?
42013021	Leyadura nishca shinami; shuc huarmi ansashituta japishpa, quimsa tupu harinahuan masan, chai ansashituca tucuita punquichin.
42013022	Jesus Jerusalenman rirashpa, pai purishca llactacunapi runacunata yactiachirca.
42013023	Shuc runa paita tapushpa nirca: —Apunchic, ¿manachu ansalla runacuna quishpinunca?
42013024	Jesus cutiparca: —Cariyaichic quichqui puncuta yaicuncapac; achca runa yaicunata munashpa, mana ushanuncachu.
42013025	Huasi amu puncuta huichcacpi, canchamanta caparishpa cayanquichic nishpa: "Apulla, apulla, puncuta pascai". Paica cutipanca: "Cancunata mana ricsinichu".
42013026	Cancuna ninquichic: "Canhuan micuc carcanchic, upiac carcanchic; can ñucanchic llactacunapi yachachic carcanqui".
42013027	Pai cutipanca: "Cancunata mana ricsinichu. Ñucamanta anchurichic, manallita ruraccuna".
42013028	Cancunaca huacanquichic, ñacarishpa caparinquichic Abraanta, Jacobta, Isaacta tucui profetacunantin Diospac huasiman yaicushcata ricushpa, cancuna canchaman jichushca cashpa.
42013029	Tucui suyucunamanta shamununca, raimincapac Diospac huasiman yaicununca.
42013030	Cunan puchucai caccuna ñaupaccuna canunca; cunan haupac caccuna puchucaicuna tucununca.
42013031	Chai punchallapi, huaquin fariseocuna Jesuspacman shamushpa ninurca: —Caimanta shucman ri; Herodes canta huañuchinata munan.
42013032	Jesus cutiparca: —Chai huacllic runapacman richic; paita cashna ninquichic. "Cunan puncha caya punchapash supaicunata jichusha, uncuccunata alliyachisha; caya puncha huasha, ñuca ruranata tucuchisha.
42013033	Chai puncha pactamunacama, ñuca ñanpita rirani, shuc profeta Jerusalen llactapi mari huañuna
42013034	"Jerusalen, Jerusalen: Profetacunata huañuchic canqui, Dios cachashcacunata rumihuan shitac canqui. Achca cuti canpac churicunata tantachinata munarcani, shuc atallpa mama paipac huahuacunata ricra ucupi ucllashca shina, canca mana munarcanquichu.
42013035	Uyaichic cuti: cancunapac huasi jichushca saquirinca; ña mana ricuhuanquichic, cancuna cashna rimanacama: "Diospac shutipi shamuc yupaichashca cachun".
42014001	Shuc samana puncha, Jesus shuc fariseo runapac huasiman yaicucpi micuncapac, shuc fariseocuna chaparanurca paita juchachincapac.
42014002	Chaipi shuc uncushca runa tiyarca, huicsa punquirishca.
42014003	Jesus paita ricushpa, camachic quillcata yachaccunata fariseocunatapash tapurca nishpa: —¿Samana puncha uncushca runata alliyachipacchu? ¿manachu alliyachina?
42014004	Tapucpi uyashpa chunlla saquirinurca. Upallanucpi Jesus uncushcata maquimanta japishpa alliyachirca; huasha, huasiman paita cacharca.
42014005	Fariseocunata nirca: —Cancunapac huacra shuc jutcuman urmacpi, manachu urastalla surcunquichic samana puncha cacpipash?
42014006	Chaita uyashpa mana imata cutipana ushanurcachu.
42014007	Huaquincuna mesapi ñaupac tiyarinata japinucpi ricushpa Jesus cashna camachirca: —
42014008	Can shuc sahuarina raimiman cayashca cashpa, ama ñaupac tiyarinapi tiyarichu; canmanta ashtahuan jatun cayashca tiyanman ima chari;
42014009	pai shamucpi huasi amu canta rimanca: "Anchuripai cai runa can tiyarishcapi tiyarincapac". Canca pincarishpa, puchucai tiyarinapi tiyarinami canqui.
42014010	Ranti, can shuc sahuarina raimiman cayashca cashpa, puchucai tiyarinapi tiyaricpi, alli canca; chashna racpi, huasi amu canta ninca: J "Mashi, ñaupacman tiyaric shamui". Canca canhuan pacta cayashcacuna ñaupacpi jahuayachishcami canqui.
42014011	Maicanpash jaiunyashpa pincachishca mari canca; maicanpash uchillayashpa jahuayachishcami canca.
42014012	Huasha, Jesus paita micuncapac cayashcata nirca: —Can shuc raimita rurashpa, ama cayanquichu canpac mashicumata, canpac huauquicunata, canpac aillucunata, canpac mayanpi causac cullquiyuccunata; paicunapash canta shuc puncha micunapac cayanunca, chaihuan pagai tucurcanqui.
42014013	Ranti, can shuc raimita rurashpa, tsuntsu runacunata, suchucunata, janca chaquicunata, ñausacunata cayanqui,
42014014	Chashna rurashpa, cushiyanqui Paicuna mana imata mari charinun canta pagancapac; allicuna causarina puncha pagai tucunqui.
42014015	Chai shimicunata uyashpa, chaipi micuraccunamanta shuc nirca: —¡Cushiyucmi Diospac pachapi micuncapac tiyaric runa!
42014016	Nicpi uyashpa Jesus nirca: —Shuc runa jatun raimi micunata allichirca; achea runacunata cayarca.
42014017	Micuna puncha pactacpi, shuc luncuta cacharca cayashcacunata rimancapac: "Shamuichic, ña tucui allichira can".
42014018	Cayashcacuna "mana shamushun ima chari" nii callarinurca. Shuc nirca: "Shuc allpata rantircani, cunanshitu ricucrini; quishpichihuai, mana ri ushanichu".
42014019	Shuc nirca: "Chunca huacrata rantircani chaicunahuan allpata yapuncapac, chaicunata camancapac racuni; quishpichihuai, mana ri ushanichu".
42014020	Shuc nirca: "Cunan puncha sahuarircani, chairaicu mana ri ushanichu".
42014021	Chai luncu huasiman ticrashpa, amuta: tucuita: huillarca. Amu uyashpa, piñarishpa, luncuta nirca: —Ucta llactaman ri; callecunapi, pulasacunapi can tupashca tsuntsucunata, suchucunata, jancacunata, ñausacunata caiman pushamunqui".
42014022	Chai luncu rishpa, cutillata ticrashpa nirca: —Apu, can rimahuashcata pactachircani; cuti, chaira chushac tiyan micuna ucupi
42014023	Amu nirca: —Cutillata ri, ñanpicunapi maipipash tupashcacunata shamuchinqui micuna ucu juntarinacama.
42014024	Ranti, chai ñaupac cayashcacuna mana pipash ñuca micunata camanunca.
42014025	Achca runacuna Jesus-huan purinucpi, paicunata nirca:
42014026	—Shuc runa ñucahuan samushpa, paipac yaya-mamata, paipac huarmita, paipac huauquicunata, paipac aillucunata, pai quiquinllatata ñucamanta yalli llaquishpa, ñuca yachachishca tucuncapac mana allichu.
42014027	Ñucata catic runa crusta mana aparishpa, ñuca yachachishca tucuncapac mana allichu.
42014028	"Shuc runa, huasita" rurasha nishpa, manachu ñaupacta pai charishca cullquita yupan, pactancachu manachu pactanca ima chari, huasita tucuchincapac nishpa?.
42014029	Mana chashna rurashpa, istanticunata shayachishca huasha, mana tucuchi ushanman, cullqui illacpi; chaita ricuccuna paita asinunca nishpa:
42014030	"Cai runa huasincapac callarishpa mana tucuchina usharcachu.
42014031	"Chashnallata,:shuc suldaru apu macanacuncapac risha nishpa, manachu ñaupacta paipac shuncupi yuyan: "Ushashachu chunca huaranca suldarucunahuan ishcai chunca huarancahuan shamucta atincapac?.
42014032	Mana ushashpaca, paiman shimita cachan nishpa: "Mana macanacunata munanichu, mashipura allichishunchic".
42014033	"Cunan cancunata nini: Maicanpash tucui charishcata mana saquishpa, ñuca yachachishca cancapac mana allichu.
42014034	Cachi alli can; cachi paipac mishquita chincachicpi, imahuan cutillata cachiyanca.
42014035	Mana imapac alli can, jichununlla. Yuyayuc runa atipachun".
42015001	Achca gubirnu cullquita pallacunahuan juchayuccunahuan Jesuspacman shamuccuna carca paita uyancapac.
42015002	Chaita ricushpa, fariseocuna camachic quillcata yachaccunantin paimanta rimaranurca nishpa: —Cai runa juchayuccunahuan puric can, paicunahuan micuc can.
42015003	Jesus chaita uyashpa, paicunata cashna rimarca: —
42015004	Shuc patsac obejata charic runa, shuc chincaricpi, ¿manachu shuccunata saquishpa, chincarishcata mashcacrin tarinacama?.
42015005	Tarishpaca, chaita ricrapi aparishpa rin cushiyashpa.
42015006	Huasiman pactashpa, paipac mashicunata mayanpi causaccunatapash tantarichishpa nin: "Ñucahuan cushiyaichic, chincarishca obejata tarircani mari".
42015007	Chashnallata tucun, shuc runa juchata saquishpa Diosman ticracpi; chai runa iscun chunca iscun alli runacunamanta yalli Diosta cushiyachin.
42015008	Shuctapash rimarca cashna nishpa: —Chunca cullquita charic huarmi, shuclla chincaricpi, manachu chinpusuta japichishpa cullquita mashcan, huasita pichan tucui cuchucunapi ricun cullquita tarinacama?.
42015009	Tarishpaca, paipac aillucunata mayanpi causaccunatapash tantarichishpa nin: "Cushiyaichic ñucahuan, chincarishca cullquita tarircani mari".
42015010	Chashnallata tucun, shuc juchayuc runa llaquirishpa Diosman ticracpi; jahua pachapi angelcuna yapa cushiyanun.
42015011	Jesus shuctapash rimarca cashna nishpa: —Shuc runami carca, ishcai churiyuc yaya.
42015012	Quipa churi yayata nirca: "Yaya, ñucapacta cuhuai". Yayaca, charishcacunata chaupichishpa, churicunaman curca
42015013	Manapash unaipi, quipa churi paipaccunata japishpa, caru llactaman rirca; chaipi nuspa shina causashpa, pai apashcacunatai tucuchirca.
42015014	Tucuita jichushca huasha, jatun yariciai tucurca chai llactapi.
42015015	Yaricashpa, shuc huiracuchapacman llancacapac yaicurca. Huiracucha cuchicunata michincapac paita cacharca.
42015016	Cuchicuna micushca sacha muyucunata ihicunayan, manapi mari paita caran.
42015017	"Yuyaita japishpa, chai runa nirca: Ñuca yayapacpi achca llancac runa tiyan, achca micunata charinun; ñuca, ranti, caipi yaricashpa huañurani.
42015018	Cunanllata rincapac racuni. Yayapacman pactashpa rimasha: Ñuca yayalla, Diosta piñarcani, cantapash piñarcani;
42015019	canpac churi cancapac mana allichu cani: llancaccama shinallapash chasquihuapai;
42015020	"Chashna nirishpa jatarishpa, yayapacman rirca. Chaira carupi tiyashcapi, yaya paita ricurca; ricushpa shuncupi llaquirirca; paipacman callpashpa rishpa, paita ucllarca, mucharca.
42015021	Churi yayata nirca: "Yaya, Diosta piñarcani, cantapash piñarcani; canpac churi cancapac mana allichu cani".
42015022	Ranti, yaya luncucunata nirca: "Ucta, alli churanata apacrichic paita churachincapac. Shihuita paipac maquipi churaichic; ushutatapash churachichic.
42015023	Huira huacra huahuata apacrichic, huañuchichic. ¡Micushunchic, raimishunchic!
42015024	Cai ñuca churi huañushca cashpa, causarircami; chincarishca cacpi, paita tarircani". Chashna nicpi, raimincapac callarinurca.
42015025	"Paipac ñaupac churi chacrapi tiyarca. Huasiman ticrashpa, cajashcata, tushushcata uyarca.
42015026	Chaita uyashpa, shuc luncuta cayashpa tapurca: ¿"Imatái chai uyarishca"?.
42015027	Luncu cutiparca: "Canpac huauqui ticramushcami, canpac yayaca huira huacrata huañuchirca pai alli ticramushcaraicu".
42015028	Chaita uyashpa sinchi piñarirca; piñarishpa huasiman mana yaicuna munarca. Paipac yaya canchaman llucshishpa, "yaicuilla, churi" nirca.
42015029	Churica yayata nirca: "Yaya, uyahuai; achca huatata canhuan llancarani, can rimashcata tucuita pactachircani; chashnapash, mana shuc atallpatapash cuyahuarcanqui ñuca mashicunahuan micushpa cushiyancapac.
42015030	Ranti, chai canpac churi shamucpi, can charishcacunata manalli huarmicunahuan tucuchishca huasha, mai huira huacrata huañuchircanqui".
42015031	Yaya paita cutiparca; "Churi, can huiñai ñucahuan tiyanqui, tucui ñuca charishcacuna canpacmi.
42015032	Ranti, raimina carca, cushiyarina carca, cai canpac huauqui huañushca cashpa causarirca mari; chincarishca cacpi, paita tarircanchic".
42016001	Jesus runacunata yachachishpa caitapash nirca: —Shuc yapa cullquiyuc runami carca. Tucui charishcacunata ricuncapac shuc ricuccamata charirca; chai runa patron charishcacunata mana allita ricuc carca, nalla tucuchirca; chaita patronta huillanurca.
42016002	Patron ricuccamata cayashpa nirca: —¿Imata ruracunqui ñuca charishcacunahuan? Quillcacunata allichi, ñucahuan ña mana llancancachu ranqui.
42016003	Ricuccama, chaita uyashpa, shuncupi nirirca: —¿Cunanmanta imata rurashpa causasha, ñuca patron jichuhuan mari? ¿Chacrata rashpachu? Mana ushanichu. ¿Mañacushpa puricachashachu? —Pincachihuan
42016004	Ajá, ñami yachani imata ranata caimanta llucshicpi, runacuna huasipi chasquihuancapac:
42016005	Chashha nirishpa, patronta dibic runacunata huasha huasha cayarca. Shuc shamucpi, paita tapurca: —¿Mashna dibinqui patronta?
42016006	Pai nirca: —Huirata dibini shuc huaranca litro tupu. Ricuccama paita nirca: —Caica canpac quillca; tiyarishpa, shucta quillcai "pichca &patsac dibini"
42016007	Huasha shucta cayashpa tapurca: —¿Canca mashnata dibinqui? Pai nirca: —Arrosta dibini shuc patsac ashanca tupu. Paita nirca: —Caica canpac quillca; "pusac chunca ashanca" quillcai. Chashnallata shuccunahuan rurarca.
42016008	Patron, cuiraccama rashcata uyashpa, paita chaccharca shuhua shina rashcapipash, pai yuyayuc cashcamanta. Cai causaipacta mashcaccuna paicunapura rurashcacunapi Diospaccunata mashcaccunamanta yalli yuyayuc canun. Chashna nirca Jesus; huasha paicunatarcamachkca nishpa: —
42016009	Cai mana alli yapachishca cullquihuan mashicunata ruraichic, cullqui tucurishcapi, mashicuna jahua pachapi cancunatachasquincapac.
42016010	Ansallata allita ricuc runa. achcatapash allita ricunca; ansallata mana ricuc runa achcatapash mana allita ricunca.
42016011	Cai pacha cullquihuan cancuna mana alli ruracpi, ¿pitac mai jatuncunata cancunaman cunca?.
42016012	Cancuna shucpaccunata mana alli ricucpi, ¿pitac cancuna quiquinpacta cunca?
42016013	"Manapí ishcai, patronhuan tucuna ushan; shucta llaquishpa, shucta chicninca. Shucta uyashpa, shucta mana uyancachu. Dios-huan, cullquihuan mana tucuna usharinchu.
42016014	Fariseocuna, cullquita yapa munaccuna cashpa, Jesus rimshcata uyashpa paita asinurca.
42016015	Jesus paicunata nirca: —Cancuna, runacuna ñaupacpi allicuna shina ricurishpa causanquichic; ranti, Dios cancunata ucuta ricsin; runacunapacpi "jatun cani" nishpa niccunata Dios chicnin
42016016	"Juan shamushcacama Moisespac camachia quillca tiyarca, profetacuna yachachishcatapash pactachina carca. Chaimanti Diospac pacha uyachishcami can; tucuicunaca chaiman yaicusha niccunata ñacachinun;
42016017	ranti, cai pachahuan jahua pachahuan tucuricpipash, camachic quillcapi tiyac mana chincarincachu, illacta pactarinca.
42016018	"Shuc runa quiquin huarmita jichushpa shuc-huan sahuaricpi, jatun juchata aparin; chashnallata, cari jichushca huarmihuan sahuaric runa jatun juchata aparini:
42016019	"Shuc yapa cullquiyuc runami carca; sumac churanata churaric carca; caran puncha raimi punchapi shina micuc carca.
42016020	Cullquiyuc runapac huasi puncupi, shuc tsuntsu runa, :Lazaro shutiyuc, allpapi tiyacushpa causac carca; carachalla aparishca carca.
42016021	Cullquiyuc runapac mesamanta urmac puchucunata micunayarca; manapí paita cararca; allcucunapash paipac carachacunata llahuac carca.
42016022	"Shuc puncha, chai tsuntsu runa huañurca; huañucpi, angelcuna jahua pachaman pushanurca, Abraan tiyashcaman. Cullquiyuc runapash huauñuca; huañucpi, panpanurca.
42016023	Ucupachapi tiyashpa, ñacarishpa, caruman Abraanta ricurca; Lázaro paihuan tiyarca.
42016024	Paicunata ricushpa caparirca nishpa: —Yaya Abraan, ñucamanta llaquiripai, Lazarota ñucapacman cachamupai, paipac maqui rucata yacupi jucuchishpa, ñuca calluta chirichincapac, cai ninapi yapa ñacarini mari.
42016025	Abraan cutiparca nishpa: —Churi, yuyari, can causacushcapi cushilla causarcanqui, mana ima canta pishirca; ranti Lazaro mana imata charirca, nanaipi causarca. Cunan caipi cushilla causan, ranti, can nanachishcami canqui.
42016026	Ashtahuan rimasha: Shuc jatun huaicu cancunata ñucanchicmanta anchuchin. Caimanta cancunapacman chinpasha niccuna mana ushanun chinpancapac; chashnallata, cancuna tiyashcamanta ñucanchicpacman mana chinpaipac can.
42016027	Cullquiyuc runa chaira nirca: —Chashna cacpi, yaya, canta mañani: Lazarota ñuca yaya huasiman cachapanqui,
42016028	pichca huauquicunata charini mari; paicunata rimachun ama cai nanai pachaman shamuncapac.
42016029	Abraan nirca: —Moises quillcashcata, profetacuna quillcashecta yachanun, paicunata uyanuchun.
42016030	Cullquiyuc runa nirca: —Mana, yaya Abraan; shuc huañushcacunamanta paicunapacman ricpi, Diosman ticranuncami.
42016031	Abraan cutiparca: —Moisesta profetacunatapash mana uyanucpi, shuc huañushca runa causaricpipash mana ininuncachu.
42017001	Shuc puncha Jesus yachachishcacunata nirca: —Runacunata juchaman aisaccuna huiñai tiyanunca; ayailla chashna ruraccuna.
42017002	Alli canman chai runapac cuncapi jatun rumita huatashpa, ñucñu yacuman shitanuchun. Yuyanquichic cuti.
42017003	Canpac huauqui canta piñacpi, paita quishpichinqui.
42017004	Shuc punchallapi canchis cuti canta mana allita rarashpa, canchis cuti "ñuca rurashcamanta llaquirini" nistipa canpacman shamucpi, paita quishpichina canqui.
42017005	Shuc puncha yachachishcacuna Jesusta ninurca: —Ñucanchic inishcata huiñachipai.
42017006	Jesus paicunata nirca: —Cancuna inishca shuc uchilla muyu shina cacpi, chaipi shayac yurata ninquichicman "Chaimanta anchuri, ñucñu yacuman shitari" nishpa, paica cancunata uyanman.
42017007	"Cancuna shuc luncuta charishpa, pai chacra pichashcamanta, huacracunata michishcamanta ticracpi, ¿paita "tiyari micuncapac" ninquichichu? Mana.
42017008	Paita ninquichic: "Ñuca micunata allichishpa carahuanqui; huasha can micunqui"
42017009	¿Chai luncuta pacrachunachu ranata rashcamanta? Mana.
42017010	Chashnallata, cancuna Dios rurai nishcata rurashca huasha ninquichic: "Llancaccunallami canchic, ruranallatami rurarcanchic".
42017011	Jesus Jerusalenman rifashpa,rSamaria mayanta, Galilea mayanta rirca.
42017012	Shuc llactaman yaicushcallapita; chunca sisu runacuna paita tupancapac llucshinurca.
42017013	Carupi shayarishpa caparinurca nishpa: —Jesus, yachachiccama, ñucanchicmanta llaquiripai.
42017014	Jesus paicunata nirca: —Pacriyayacunapacman ricuchiricrichic. Riranucpi, alliyachi tucunurca.
42017015	Paicunamanta shuc ña picharishcata ricurishpa, urastalla ticrarca, sinchi shimihuan Diosta chacchashpa.
42017016	Jesuspac ñaupacpi tuhuaman urmashpa, paita pacrachurca; chai runa Samariamanta runa carca.
42017017	Jesus, paita ricushpa, nirca: —¿Manachu chuncapura canurca picharacuna? ¿Shuccuna maipi tiyanun?
42017018	Cai sapalla, mana judio cac runa, Diosta chacchancapac ticramurca.
42017019	Huasha paita nirca: —Shayari, canpac huasiman ri; can inishca canta quishpichirca.
42017020	Shuc puncha fariseocuna Jesusta tapushpa ninurca: —¿Imura Dios apu tucuncapac shamunca? Jesus cutipashpa nirca: —Dios apu tucuncapac shamushpa, mana ricuipacchu canca.
42017021	Mana ninuncachu "caipi can", "chaipi can" nishpa; Diospac pacha ña cancunapacpi tiyan.
42017022	Huasha yachachishcacunata nirca: —Shuc puncha, cancuna cai RUNA causashca punchacunata ricunayashpa, shucllatapash mana ricunquichic.
42017023	Cancunata ninunca: "Caipi can, chaipi can". Chashna niccunata ama uyanquichichu, ama catinquichichu.
42017024	Shuc rayu jahua pachapi ricurin shucmanta shuccama llinpiashpa; chai layallata canca cai RUNA shamuna puncha.
42017025	Chai puncha pactanacama achcata paita llaquichinunca; cunan causaccuna "paita mana munanchic" nishpa jichununca.
42017026	"Cai RUNA shamuna punchapi, Noe causashca punchacunapi shina tucunca,
42017027	Runacuna micuranurca, upiaranurca, sahuariranurca Noe jatun canuapi yaicushca punchacama; chai huasha, jatun tamia shamushcapi, tucuilla huañunurca.
42017028	"Chashnallata tucurca Lot causashca punchacunapi: runacuna micuranurca, upiaranurca, ranticunurca, catucunurca, tarpucunurca, huasicunata shayachicunurca.
42017029	Lot Sodoma llactamanta llucshishcapi, jahua pachamanta nina asufrehuan urmarca, tucuicunataca huañuchirca.
42017030	Chashnallata tucunca cai RUNA shamuna punchapi,
42017031	Chai puncha, huasi jahuapi tiyaccuna ama uraicunuchun huasi ucumanta charishcacunata apancapac; chacrapi tiyaccuna ama huasiman ticranuchun.
42017032	Lotpac huarmiman tucushcata yuyarinquichic.
42017033	Maicanpash causaita quishpichisha nishpa, chaita chincachincami; causaita chincachic runa chaita cutillata charinca.
42017034	Cancunata nini: chai tutapi, ishcai shuc cahuitupi puñununca: shucta pushanunca, shucta saquinunca.
42017035	Ishcai pacta cutacununca: shuc apai tucunca, shuc saquishcami canca.
42017036	Ishcai runa chacrapi tiyanunca: shucta pushanunca, shucta saquinunca
42017037	Chai shimicunata uyashpa Jesusta tapunurca: —Apunchic, maipi chashna tucunca? Pai cutiparca: —Huañushca aicha tiyashcapi ancacuna tantarinunca.
42018001	Shuc puncha, Jesus runacunata yachachincapac imashnata Dios-huan rimana can mana sanpayashpa,
42018002	cashna rimarca: —Shuc llactapi shuc taripac runa tiyarca; Diosta mana manchac, runacunata mana llaquic carca.
42018003	Chai llactallapita shuc huarmi tiyarca; chai taripac runapacman rirca mañancapac nishpa: "Shuc runa ñucata chicnihuan; ñucanchicpura tucushcata allichipai".
42018004	Taripac runa unaita chai huarmita mana uyarcachu. Shuc puncha yuyarirca: "Ñuca Diosta mana manchashpallata, shuccunata mana llaquishpallata,
42018005	cai huarmi yallicta quillachihuacpi, paita uyashpa allichisha, casi ricuhuancapac".
42018006	Jesus nirca: Chaitami rimarca manalli taripac runa.
42018007	Diosca, pai acllashcacuna, punchantin tutantin paiman caparinucpi, ¿manachu paicunata uyanca?. Cúnaca cancunata tapuni: ¿Cai RUNA shamuna puncha chaira inic runa tiyancachu cai pachapi?.
42018009	Jesus cai rimahata uyachirca huaquin runacunaraicu, paicuna "ñuca alli runami cani, shuccuna huacllic runa canun" nishpa yuyaccuna carca. Cashna nirca. —
42018010	Ishcai runa Diospac huasiman rinurca paihuan rimarincapac. Shuc fariseo runa carca; shuc gubirnu cullquita pallac runa carca.
42018011	Fariseo runa shayashpa, cashna nirca: "Dios, ñuca mana shuc runacuna shina cashcaraicu canta pacrachuni: paicuna shuhua canun, manallita ruraccuna, shucpac huarmita japiccuna canun; mana cai gubirnu cullquita pallac runa shinachu cani.
42018012	Caran semana ishcai cuti sasic cani; tucui ñuca charishcacunamanta chunca raquita cuc cani".
42018013	Ranti, gubirnu cullquita pallac runa, cuchupi tiyashpa, ñahuicuna jahuaman shayachinata manchashpa, maquihuan pai quiquinta huactararca nishpa: "Dioslla, ñucamanta llaquiripai, juchasapa runa mari cani!".
42018014	Shuti cancunata nini: Cai runa paipac huasiman ticrashpa, Dioshuan allichishpa rirca; ranti, fariseo runa mana. Maicanpash pai quiquinta jahuayachishpa uchillayachishcami canca; maicanpash pai quiquinta uchillayachishpa, jatunyachishcami canca.
42018015	Shuc puhcha llullu huahuacunata Jesuspacman pushamunurca "paicunata llancapai" nishpa; yachachishcacuna, chaita ricushpa, piñarishpa "anchurichic caimanta" ninurca.
42018016	Jesus paicunata cayashpa nirca: —Imaraicu huahuacunata quillachinquichic? Paicuna ñucapacman shamunata ama jarcaichichu; Diospac pacha paicuna shina caccunapac mari can.
42018017	Shuti cancunata nini; Diospac pachata chasquic runa, huahua shina mana chasquishpa, mana imura jahua pachaman yaicuncachu.
42018018	Chaipi tiyaccunamanta shuc apu runa Jesusta tapurca: —Alli yachachiccama, imata rana cani mana tucuric causaiman pactancapac?
42018019	Jesus paita nirca: —¿Imaraicu ñucata "Alli" nishpa hihuanqui?. Shucllami alli, Dios.
42018020	Canca Dios rurai nishcacunata yactianqui: Shucpac huarmihuan ama llutarinquichu; runata ama huahuchinquichu; ama shuhuanquichu; ama shucmanta llullashpa rimanquichu; canpac yayata, canpac mamata yupaichanqui".
42018021	Rimacpi uyashpa, chai runa nirca: —Chai tucuita huahua eashcamanta pactachircani.
42018022	Jesus chaita uyashpa nirca: —Chaira shuc canta pishin: Tucui charishcacunata catushpa, tsuntsu runacunaman cunqui; chashha rashpa, jahua pachapi cullquiyuc tucunqui; chai huasha ñucahuan shamunqui.
42018023	Chai runa uyashpa yapa llaquirirca, yapa cullquiyuc mari carca.
42018024	Jesus paita llaquirishcata ricushpa, nirca: —Cullquiyuccuna mana yaicunallachu canun Diospac pachapi.
42018025	Shuc camello nishca huihua tupulli jutcuta ashtahuan pasanalla canca, cullquiyuc runa Diospac pachaman yaicunamanta.
42018026	Chaita uyaccuna ninurca: —¿Chashna cacpi, pitac quishpina ushanca?
42018027	Jesus cutipashpa nirca: —Runa mana ushashcata Dios ushan.
42018028	Pedro nirca: —Apunchic, ñucanchic tucuita saquircanchic canta catincapac.
42018029	Jesus cutiparca: —Shuti cancunata nini: Shuc runa huasita cacpi, yaya mamata cacpi, huauquicunata capi, huarmita cacpi, churicunata cacpi, Diosraicu saquishpa,
42018030	cai pachapi pai saquishcamanta yalli cui tucunca; cai pacha tucurishca huasha, mana tucuric causaita japinca.
42018031	Jesus chunca ishcaicunata chicanman cayashpa, paicunata nirca: —Jerusalenman riranchic, chaipi, profetacuna cai RUNAmanta quillcashcata pactarinca.
42018032	Paita mana judio caccunaman cununca; paita asinunca, caminunca, tiucanunca.
42018033	Paita llipachinunca, huañuchinunca; chashnapash quimsa puncha huasha causarincami.
42018034	Chashna nicpi uyashpa, yachachishcacuna mana imata atipanurcachu; "imata nin cai runa mana yachanchic" ninurca; Jesus rimashca mana atipaipacchu carca.
42018035	Jesus Jerico nishca llacta mayanman pactashcapi, shuc ñausa runa "imatapash cuyahuaichic" nishpa ñanpipi tiyacurca.
42018036	Achca runacuna ñanpita purinucpi uyashpa, "imata tucun" nishpa tapurca.
42018037	Cutipanurca: —Nazaretmanta Jesus caita riran.
42018038	Ñausa runa chaita uyashpa caparirca: —Jesus, Davidpac churi, ñucamanta llaquiripai
42018039	Ñaupacpi riraccuna paita piñanurca "Upallai" nishpa; ranti, pai ashtahuan sinchi caparirca: —Davidpac churi, ñucamanta llaquiripai.
42018040	Jesus, caparishcata uyashpa, shayarirca; shayarishpa, "paita pushamuichic" nirca. Pushamunucpi, paita tapurca: —
42018041	¿Imata munanqui ñuca canta rancapac? Ñausa runa nirca: —Apunchic, ñuca ricunata munani.
42018042	Jesus paita nirca: —Ricuilla, can inishcamanta alli tucurcanqui.
42018043	Chai ucullapi, ñausa runa ricuncapac callarirca; Diosta chacchashpa, Jesusta catishpa rirca. Chaita ricushcacunapash Diosta chacchanurca.
42019001	Jesus Jerico llactaman pactashpa, callecunata purirarca.
42019002	Chai llactapi shuc cullquiyuc runa tiyarca, Zaqueo shutiyuc, gubirnu cullquita pallacunapac apu.
42019003	Pai Jesusta ricsinata munarca; allpalla runa cashpa, achca runacuna juntarinucpi, paita mana ricuna usharcachu.
42019004	Chashna cacpi, ñaupacman callpashpa, shuc yuraman sicarca; chai mayanta Jesus rina carca.
42019005	Jesus chaiman pactashpa, Zaqueota yurapi ricushpa nirca: —Zaqueo, utcalla uraicui, canpac huasipi saquirinca rani.
42019006	Chaita uyashpa, Zaqueo urastalla yuramanta uraicurca; cushiyashpa, Jesusta huasipi chasquirca.
42019007	Chaita ricushpa, tucui runacunai Jesusta huashapi rimai callarinurca "shuc juchayuc runapac huasipi saquirin" nishpa.
42019008	Zaqueo manapita manchashpa, Jesusta nirca: —Apulla, ñuca charishcacunamanta chaupita tsuntsu runacunaman cunca rani; pimantapash umachishpa ñuca yallicta japishca cashpa, chuscurcuti yapashpa cutichisha.
42019009	Jesus paita nirca: —Cunan puncha cai huasiman quishpichina yaicurca; cai runapash Abraanpac churimi can.
42019010	Cai RUNAca chincarishcata mashcancapac, paita quishpichincapac shamurca.
42019011	Runacuna chai shimicunata uyaranurca. Jerusalenman pactana mayanpi, Jesus shuc yachachina rimanata rimarca, paicuna "Diospac pacha pactanca ran ima chari" nishpa yuyanucpi.
42019012	Cashna rimarca: —Shuc jatun runa caruman rirca, pai quiquinpac llactapi apu tucuna shimita japincapac, apu tucushpa ticrancapac.
42019013	Chaira mana rishpa, chunca paihuan llancaccunata cayashpa, caranman cullquita curca nishpa: —Cai cullquihuan rantishpa catushpa llancaichic nuca ticranacama.
42019014	Chai llacta runacima paita chicninurea; chairaicu, paipac huashalla shimita cachanurca "mana munanchic cai runa ñucanchic apu tucuchun" nishpa.
42019015	Chashnapash, paita chai llactamanta aputa ruranurca; chai huasha ticramurca. Huasiman pactashpa, chai paihuan llancaccunata cayaita, cullquita cushcacunata, "ñuca cushca cullquihuan mashnata yapachinurca" yachancapac.
42019016	Ñaupac shamushpa nirca: —Apu, can cuhuashca cullquihuan chunca cullquita yapachircami.
42019017	Pai nirca: —Allimi, alli runa, pactachic runa canqui; ansallahuan allita rashcaraicu, chunca llacta apu tucunqui.
42019018	Shuc shamushpa nirca: —Apu, can cuhuashca cullquihuan pichca cullquita yapachircani.
42019019	Paitapash nirca: —Allimi, can pichca llacta apu tucunqui.
42019020	Shuc shamushpa ninca: —Apu, caica canpac cullqui; shuc churanahuan pillushpa huacaichircani,
42019021	canta mancharcani mari; can millai shuncuyuc canqui; can mana cushcata mañanqui, mana tarpushcata pallanqui.
42019022	Chashna nicpi uyashpa, apu nirca: —Mana alli llancacruna, can rimashcallahuan canta taripani. Ñuca sinchi runa cashcata, mana cushcata mañac cashcata, mana tarpushcata pallac cashcata yacharcanqui;
42019023	Chashna cacpi, ¿imaraicu nuca cushca cullquita mana bancopi churarcanqui mirarincapac, ñuca ticramushpa chai cullquita yapashcantin japincapac?
42019024	Chaipi tiyaccunata nirca: —Cullquita quichuichic paimanta, chunca cullquita charicman cuichic.
42019025	Paicuna ninurca: —Apu, ña chunca cullquita charin.
42019026	Apu cutiparca: —Mana imananchu; charic runa ashtahuan cui tucunca; ranti, mana charic runa pai charishcashitutapash quichui tucunca.
42019027	Ñucata chicniccunataca caiman pushamuichic, ñuca ñaupacpi paicunata huañuchichic.
42019028	Chai shimicunata rimashca huasha, Jesus yachachishcacunata ñaupashpa Jerusalenman rirca.
42019029	Betfage llactaman, Betania llactaman pactashpa, Olivos nishca urcu mayanpi, Jesus ishcai yachachishcacunata nirca:
42019030	—Ñahuipura tiyac tacsha llactaman richic. Chaiman pactashpa, shuc burro nishca huihuata huatashcata tupanquichic; chai burro jahuapi manapí chaira sicarcachu; pascashpa apamunquichic.
42019031	"Imapac pascanquichic" tapunucpi, cutipanquichic: "Apu paita mutsunmi".
42019032	Yachachishcacuna rinurca, Jesus nishca shina tupanurca.
42019033	Burrota pascanucpi, amucuna shamushpa ninurca: —
42019034	¿Imapac cai burrota pascaranquichic? Yachachishcacuna ninurca: —Apu paita mutsunmi.
42019035	Pascashpa Jesuspacman burrota apanurca, Churanacunata burro jahuapi mantashpa, Jesusta sicachinurca.
42019036	Jesus riracpi, runacuna churanacunata ñanpipi mantanurca.
42019037	Olivos nishca urcu uraicuna mayanman pactacpi, Jesusta caticcuna cushiyashcahuan caparishpa, Diosta chacchanurca cashna nishpa: —
42019038	¡Apunchicpac shutipi shamuc jatun Curaca bendisiashca cachun!. ¡Jahua pachapi ganas causai yupaichanapash cachun!
42019039	Runa ucumanta huaquin fariseocuna Jesusta ninurca: —Yachachiccama, canta caticcunata upallachi.
42019040	Jesus paicunata cutiparca: —Paicuna upallanucpi, rumicuna caparinunca.
42019041	Jerusalen mayanman pactanucpi, Jesus llactata ricushpa nirca:
42019042	—Cai canpac punchapi ima alli cashcata can yachashcapi, alli canman. Ranti, chai canpac pacashca can, canpac ima alli cashcata mana atipanqui.
42019043	Llaqui punchacuna pactamununca; canta chicniccuna llacta muyucta quinchata ruranunca; tucui particunamanta canta llaquichinunca, canta urmachinunca.
42019044	Ucupi tiyaccunata huañuchinunca; canmanta shuc rumi shuc rumi jahuapi mana saquirincachu, Dios canta quishpichincapac shamushcata can mana atipashcaraicu.
42019045	Chai huasha, Jesus Dipspac huasiman yaicurca; chaipi catuccunata, ranticcunata chaimanta llucshichirca nishpa: —
42019046	Quillcashcacunapi cashna quillcara tiyan: "Ñuca huasi Dios-huan rimarina huasi canca", cancuhaca shuhua huasita chaita rarcanquichic.
42019047	Caran puncha Jesus Diospac huasipi yachachic carca; pacriyaya apucuna camachic quillcata yachaccunantin llacta rucucunantin Jesusta huañuchishun nishpa, imashnata rurashun nishpa yuyaranurca.
42019048	Ranti, imashna ranata mana yachanurca, tucui ruhacuna Jesusta munaihuan uyanucpi.
42020001	Shuc puncha, Jesus Diospac huasipi runacunata yachachirarca, Diospac alli shimita camachirarca; pacriyaya apucuna, camachic quillcata yachaccuna rucucunantin shamushpa, Jesusta ninurca: —
42020002	¿Ima ushaihuan can rurashcata ruranqui? ¿Pimi canta chaita rurancapac rimarca?
42020003	Jesus cutiparca nishpa: —Ñucapash cancunata shuc shimita tapunca rani:
42020004	¿Pimi Juanta cacharca bautisancapac? ¿Dioschu paita cacharca? ¿Runacunachu paita cachanurca? Cutipahuaichic.
42020005	Rimacpi, paicunapura rimarincapac callarinurca: ¿"Imata rimashun? Ñucanchic "Dios paita cacharca" nishpa rimacpi, pai ninca: ¿Imaraicu paita mana inircanquichic?
42020006	Ñucanchic "runacuna paita cachanurca" nishpa rimacpi, tucui runacuna rumihuan ñucanchicta huañuchinunca; Juan Diospacmanta rimac cashcata shuti yuyanun mari.
42020007	Chairaicu Jesusta ninurca: —Mana yachanchichu.
42020008	Chaita uyashpa Jesus nirca: —Ñucapash ima ushaihuan chaicunata rurashcata mana rimashachu.
42020009	Chai huasha, Jesus runacunaman cai rimanata rimarca: —Shuc runa uya nishca chacrata rurarca; shuc runacunaman mañachishpa, chaimanta rirca unayasha nishpa.
42020010	Pallana pacha pactaricpi, shuc luncuta cacharca chacra amupacta chai runacunaman manancapac; paicuna, chai luncuta huactashpa, imapash illac cachanurca.
42020011	Chashna, tucucpi, chacra amu shucta cacharca; paitapashi piñanurca, huactanurca, imapash illac cachanurca.
42020012	Chaira shuctapash cacharca; llancaccuna paitapash chucrichishpa callpachinurca.
42020013	"Puchucaipi chacra amu nirirca: ¿'Imata rasha? Ñuca llaquishca churita cachasha; paita yupaichanunca ima chari'.
42020014	Llancaccuna paita ricushpa rimanacunurca nishpa: Caimi amu charishcacunata japina cac, paita huañuchishunchic pai japinca rashcacunata amuyancapac.
42020015	Paita japishpaca, chacramanta llucshichishpa huañuchinurca. ¿Chacra amu imata ruranca chai runacunata?.
42020016	Paicunata huañuchinca, chacrata shuc runacunaman mañachinca. Chaita uyashpa ninurca: —¡Mana chashna tucuchun
42020017	Ranti, Jesus paicunaman ricushpa nirca: —Shinacpi, imata nishpa nin cai quillcara: "Huasita shayachiccuna jichushca rumi huasi siqui rumi tucurca.
42020018	Chai rumi jahuapi urmac runa paqui paqui tucunca; chai rumi runa jahuapi urmashipa, paita ñitinca".
42020019	Pacriyaya apucuna, camachic quillcata yachaccunapash Jesus paicunamanta rimashcata atipanurca; chairaicu, chai ucullapi paita japinata munanurca; ranti, runacunata manchanurca.
42020020	Jesusta mana japi ushashpa, shuc runacunata paipacman cachanurca, alli runacuna shina ricurishpa Jesusta pantachincapac, paita imatapash rimachishpa cautsayachincapac, gubirnu apuman paita chasquichincapac.
42020021	Chai runacuna Jesusta tapunurca: —Yachachiccama, can shutita rimac cashcata yachanchic; runapi ricurishcallahuan mana taripanquichu; Diosman ric ñanpita mana umachishpa ricuchinqui.
42020022	Rimai cuti: ¿Roma llactapi causac Incaman cullquitai pagana allichu? ¿manachu alli?
42020023	Jesus, paicuna manalli yuyaihuan tapushcata yachashpa, nirca: —¿Imaraicu urmachinayahuanquichic?
42020024	Shuc cullquita ricuchihuaichic. ¿Pipacta can cai ñahui, caipi tiyashca shutipash? Cutipanurca: —Incapac.
42020025	Jesus paicunata nirca: —Incapacta Incaman cuichic, Diospacta Diosman cuichic.
42020026	Chashna cutipacpi, mana ushanurca ima pantashca shimitapash rimachincapac runacuna ñaupacpi; Jesus cutipashcamanta mancharishpa churilla tucunurca.
42020027	Shuc puncha, huaquin ranacuna "saduceos" nishcacuna Jesuspacman rinurca; paicuna "huañushcacunai mana causarinuncachu" nishpa yachachinun; chairaicu, Jesusta tapushpa ninurca: —
42020028	Yachachiccama, Moises quillcashcacunapi cashna quillcara tiyan: "Shuc huarmiyuc runa huahua illac huañucpi, paipac huauqui chai huarmihuan sahuarichun; paicunapac huahua huñuscapac shutita apanca; chashna nin Moises quillcashca; cunan allita uyanqui:
42020029	Canchis huauquipura tiyanurca. Rucu huauqui shuc huarmita japirca, huahua illac huañurca.
42020030	-
42020031	Paipac quipa chai huarmillahuan sahuarirca, paipash huahua illac huañurca. Tucui canchis huauquipura huasha huasha chai huarmillahuan sahuarinurca, huahua illac huanunurca.
42020032	Puchucaipi huarmipash huanurca.
42020033	Causarina puncha, chai huarmi maicanpac canca, tucui canchis paihuan sahuarishca cacpi?
42020034	Jesus paicunata cutiparca: —Cai causaipi caricuna huarmicunapash sahuarinun.
42020035	Ranti, chai shuc causaiman pactancapac baliccuna, causarincapac baliccuna, mana sahuarinuncachu.
42020036	Ña mana huañununca, angelcuna shina tucununca; Diospac churicuna canun, Dios paicunata causachicpi.
42020037	Huañushcacuna causarina canata quiquin Moises yachachirca. Ruparashca yurapi Dios paiman ricurishcapi, Moises paimanta rimashpa nin: "Abraanpac Dios, Isaacpac Dios, Jacobpac Dios".
42020038	Dios mana huañushcacunapac Dioschu, causaccunapac Diosmi. Diospacpi tucuicuna causayuc canun.
42020039	Chaita uyashpa, huaquin camachic quillcata yachaccuna ninurca: —Alli rimashcanqui, Yachachiccama.
42020040	Chai pachamanta imatapash tapunata manchanurca.
42020041	Chai huasha Jesus nirca: —¿Imaraicu Mesias Davidpac churi cashcata ninun?
42020042	Davidllata, Salmos nishca quillcapi, cashna nin: Apu ñuca Aputa rimarca nishpa: Ñuca alli maquiman tiyari
42020043	ñuca canta chicniccunata atinacama.
42020044	Davidllata Mesiasta "Apu" nishpa rimacpi, ¿imashna paipac churi canca?
42020045	Tucui runacuna uyanucpi, Jesus yachachishcacunata. nirca:
42020046	Yuyanquichic camachic quillcata yachaccunata; paicuna suñi churanata churarinata munanun; callecunapi salurai tucunayanun; tantarina huasicunapi ñaupac tiyarinacunata munanun; micunacunapipash ñaupac tiyarinata mashcanun.
42020047	Huaccha hurmicuna charishcacunata shuhuanun, paiounata umachishpa "cancunamanta Diosta mañacunchic" nishpa. Upata ñacachi tucununca.
42021001	Jesus Diospac huasipi tiyacushpa, cullquiyuccuna camari malacunapi cullquita churacushcata ricurarca.
42021002	Shuc huaccha huarmi shamushpa, manaimayuc cashpa, ishcai cullquishituta chai malapi churarca.
42021003	Chaita ricushpa, Jesus nirca: —Shuti cancunata nini: Cai huaccha huarmi tucuicunamanta ashtahuan curca;
42021004	paicuna puchushcamanta mari cunurca; ranti, cai huarmi causancpac charishcata illacta curca.
42021005	Huaquin runacuna Diospac huasimanta rimaranurca nishpa: —Ricuichic chai sumac ricuric huasita, alli sami rumicunahuan rurashca, runacuna cuyashca curihuan sumacyachishca. Jesus paicunata nirca: —
42021006	Shuc puncha, cancuna ricurashca huasimanta, shuc rumi shuc rumi jahuapi mana saquirincachu, illacta tulachishcami canca.
42021007	Chashna nicpi Jesus, paita tapunurca: —Yachachiccama, imura chashna tucunca? ¿Ima imata ricurinca chai tucui tucunca racucpi?.
42021008	Jesus cutipashpa nirca: —Yuyanquichic ama umachi tucuncapac. Achca runa ñuca shutipi shamununca mari, "ñuca Cristopi cani" nishpa, "caimi Diospac pacha" nishpa. Ama paicunata uyanqujchichu.
42021009	"Macanacui tiyan nishpa uyaricpi, ama mancharichichu; chai ñaupacta tucuna can, ranti tucurina mana urastalla shamunca.
42021010	Huasha paicunata nirca: —Llacta shuc llactahuan macanacununca. Shuc ninacuna shuc runacunahuan macarinunca.
42021011	Allpa sinchi cuyurinca; jahua pachapi manchaipaccuna ricurinunca; huaquin suyucunapi jatun yaricai tiyanca; millai uncuicunapash tiyanunca.
42021012	Chaira mana chashna tucushcallapita, japi tucunquichic; cancunata llipachinunca, chunta curralpi huichcanunca, jatun apucunapacman pushai tucunquichic ñucaraicu.
42021013	Chashna tucucpi, cancuna ñucata catishcata ricuchincapac alli canca.
42021014	Chairaicu, ama llaquirinquichichu imata rimashpa paicunamanta quishpirishun nishpa.
42021015	Ñucalla cancunata yachac shimicunata rimachisha; cancunata chicniccuna imatapash cutipana mana ushanuncachu.
42021016	"Cancunapac quiquin yayacuna; huarmicuna, aillucuna, mashicuna cancunata japinunca, taripaccunamah cui tucunquichic; huaquincuna huañuchi tucunquichic.
42021017	Ñucaraicu tucui runacunapi chicni tucunquichic.
42021018	Mana imananchu; cancunapac umamanta shuc acchallapash mana chincarincachu.
42021019	Cancuna allita ranapi mana sanpayashpa quishpichi tucunquichic.
42021020	"Suldarucuna Jerusalen llactata muyuchishcata cancuna ricucpi, chai llacta tulai tucuna puncha pactamurcami.
42021021	Chashnapi, Judeapi tiyaccuna urcucunaman miticunuchun; llactapi tiyaccuna chaimanta llucshinuchun; chacrapi tiyaccuna ama llactaman ticranuchun.
42021022	Chai punchacunapi mari Jerusalen ñacachi tucunca, quillcashcacuna paimanta rimashca pactarincapac.
42021023	¡Ailla huicsayuc huarmicuna, chuchuchic huarmicunapash! Cai llacta jahuapi jatun llaqui shamunca, runacuna sinchi ñacachi tucununca.
42021024	Huaquincuna huañuchishcami canunca, huaquincuna shuc llactacunamah pushai tucununca, huatara tucushpa causancapac; mana judio caccuna Jerusalenpi causanunca paita mapayachishpa Dios munashca punchacama.
42021025	"Intipi, quillapi, estrellacunapi manchaipaccuna ricurinunca; allpapi runacuna mancharishcalla causanunca, ñucñu yacu caparishcata uyashpa.
42021026	"Ima tucunca ran" yuyashpa, manchaihuan chucchushpa, yuyai illac shina purinunca, tucui jahua, pacha tularinca mari.
42021027	Chashnapi, cai RUNAta ricununca; jatun ushaihuan apu tucushpa, puyucuna jahuapi shamurashcata ricununca.
42021028	Chai tucui callaricpi, cariyanquichic, umata jatachinquichic, urastalla mari quishpichishcami canquichic.
42021029	Caitapash rimarca; —Higuera nishca yurata yuyarichic.
42021030	Paipac pancacuna ña tucyacpi, rupai pacha pactashcata yachanquichic.
42021031	Chashnallata, ñuca rimashca pactarincapac callaricpi, Diospac pacha pactamurashcata yachanquichic.
42021032	Shuti cancunata nini: cunan causaccuna chaira mana huañucpi, ñuca rimashca shimi pactarincami.
42021033	Jahua pacha cai pachapash tucurinuncami; ranti, ñuca shimicuna mana chincarinuncachu.
42021034	"Yuyanquichic; ama upayachi tucuichichu; yallicta micushcamanta, machashcamanta, cai causaipacta yuyashcamanta cancunapac yuyai ama upayachun, chai punchapi ama japi tucuncapac shuc tuclla urmashca shina;
42021035	chashna mari shamunca chai puncha tucui suyucunapi causaccunaman.
42021036	Allichirishpa chaparaichic; huiñailla Diosta mañaraichic chai tucuita quishpincapac, cai RUNApacman mana manchashpa rina ushancapac".
42021037	Punchapi Jesus Diospac huasipi yachachic carca, tutapi Olivos urcuman ric carca puñuncapac.
42021038	Tucui runacuna tutamantashitu Diospac huasiman shamuccuna carca paita uyancapac.
42022001	Pascua nishca raimi, mana punquichishca tanta micuna puncha ña pactamurarca.
42022002	Pacriyaya apucunahuan yachaccunahuan imashnata Jesusta huañuchincapac mashcaranurca, runacunata manchashpa.
42022003	Chashna cacpi, supai Judas Iscariote ucupi yaicurca; Judas chunca ishcai Jesus acllashcacunamanta carca.
42022004	Pai pacriyaya apucunaman rishpa, paicunahuan Diospac huasipi tiyac suldaru apucunahuanpash rimarirca imashna Jesusta japishpa paicunaman cuncapac.
42022005	Paicuna uyashpa cushiyanurca; "cullquita cushcanqui" paita ninurca;
42022006	pai "allimi" nishpa, Jesusta runa illashca pachapi japinata munarca, paita apucunaman chasquichincapac.
42022007	Mana punquichishca tanta micuna puncha ña pactarca; chai punchallapita, cordero nishca huihuata huañuchina carca.
42022008	Chastina cacpi, Jesus Pedrota, Juanta cashna nistipa cacharca: —Ñucanchic pascua micunata micuncapac tucuita allichicrichic.
42022009	Paicuna tapunurca: —Maipitac munanqui ñucanchic allichincapac?
42022010	Jesus nirca: —Uyahuaichic: Cancuna llactaman yaicushpa, shuc yacu mancata apac runata tupanquichic. Paita catishpa, pai yaicushca huasiman yaicunquichic.
42022011	Yaicushpa huasi amuta ninquichic: "Yachachiccama canta nin: Maipi tiyan micuna ucu, ñuca runacunahuan pascua micunata micuncapac?".
42022012	Pai huasi jahua patapi shuc jatun ucuta" ricuchinca tucui ñucanchic mutsushcacunantin; chaipi micunata allichinquichic.
42022013	Chashna rimacpi, Pedrohuan Juanhuan llactaman rishpa, Jesus rimashca shina tarinurca; chaipi pascua micunata allichinurca.
42022014	Micuna pacha pactashcapi, Jesus paipac apostolcunahuan micuncapac tiyarirca.
42022015	Jesus paicunata nirca: —Yapa munarcani cai: pascua micunata cancunahuan micuncapac, ñuca chaira mana huañushpa.
42022016	Cancunata nini: Cai raimita mana cuti rashachu, Diospac pacha pactarinacama.
42022017	Chashnapi, shuc basuta japishpa, Diosta pacrachushpa, nirca. —Caita japichic, tucuicuna huasha huasha upiaichic;
42022018	cancunata nini, Diospac pacha shamunacama binota mana upiashachu.
42022019	Huasha, tantata japishpa, Diosta pacrachurca; chaita paquishpa, paicunaman curca nishpa: —Cai ñuca aichami can, cancunata quispichincapac huañuchishca cana aicha. Ñucata yuyarishpa chaillatata ruranquichic.
42022020	Micushca huasha, binota japishpa nirca: —Cai bino Dios runacunaman mushu cushca shimita ricuchic yahuarmi; cai yahuar cancunata quishpichincapac tallishcami can.
42022021	Ñucata chasquichinca rac runa caipi can ñuca mayanpi.
42022022	Cai RUNA paiman ricushishca ñanpita rin; ¡ailla paita japichic runa!.
42022023	Rimacpi, paicunapura tapurinurca pi chari canca chashna ruranca rac.
42022024	Apostolcuna paicunapura piñarishpa rimariranurca paicunamanta maican mai jatun can.
42022025	Jesus paicunata nirca: —Cai pachapi gubirnu apucuna runacunapac amu cashca shina paicunata pushanun; pushaccunataca "allita ruraccuna" nishpa ninun.
42022026	Cancuna mana chashnachu cana canquichic; ranti, cancunamanta maicanpash yalli cashpa, puchucai shina causachun; pushac runaca yanapac runa shina causachun.
42022027	Maican yalli can: ¿micuncapa tiyaric runachu? ¿paita carac runachu?. ¿Manachu micuncapac tiyaric runa yalli can?. Chasnapash, ñuca cancunapacpi yanapac runa shina tiyani.
42022028	Ñucata ñacachinushcapi, cancuna mana jichuhuarcanquichic.
42022029	Chairaicu, cancunaman shuc pachata cunca rani, ñuca Yaya cuhuashca shina.
42022030	Chai ñuca pachapi ñucahuan micunquichic, upianquichic ñuca mesallapi. Chashnapi cancuna, apucuna tucushpa, Israel chunca ishcai miraita taripanquichic.
42022031	Chai huasha Jesus Pedrota nirca: —Simon, Simon, uyahuai: supai apu, cancunata urmachinayashpa, upata quillachinca;
42022032	chashnapash, ñuca canmanta mañarcani can inishcata ama saquincapac. Canca ñucaman cuti ticrashpa, canpac huauquicunata cariyachinqui.
42022033	Simon Jesusta nirca: —Apunchic, canta chunta curralpi huichcanucpi, canhuan risha; huañuha cacpica, canhuan pacta huañushami.
42022034	Jesus cutiparca: —Pedro, canta nini: cunan tuta cari atallpa chaira mana caparicpi, can "paita mana ricsinichu" nishpa quimsa cuti ninqui.
42022035	Chai huasha, Jesus paicunata tapurca: —Ñuca cancunata cullqui illac, shicra illac, ushuta illac cachashcapi, ¿imapash cancunata pishircachu? Cutipanurca: —Mana ima ñucanchicta pishircachu.
42022036	Chashnapi paicunata nirca: —Ranti, cunan cullquita charic apachun, shicrata charic apachun. Mircanuta mana charic paipac churanata catuchun mircanuta rantincapac.
42022037	Cancunata nini: Quillcashcacuna rimashca ñucapi pactarina can. Cashna quillcara tiyan: "Mana. allita rurac runahuan shina paihuan ruranurca". Ñucamanta quillcashcacuna rimashca illacta pactarina can.
42022038	Paita ninurca: —Apunchic; caipi ishcai mircanu tiyan. Jesus cutiparca: —Pacta can.
42022039	Chai huasimanta llucshishpa, Jesus paipac yachai, Olivos urcuman rirca; yachachishcacuna paita catinurca.
42022040	Chaiman pactashpai, paicunata nirca: —Dios-huan rimaricuichic, ama juchanayai shamucpi urmancapac.
42022041	Paicunamanta anchurishpa, runa maquihuan rumita shitashca tupu caruman rishpa, Dios-huan rimarca cashna nishpa: —
42022042	Yaya, can munashpa, cai llaquita ñucamanta anchuchi; ranti, ama ñuca munashcata ruraichu, can munashcata rurai.
42022043	Rimacpi, jahua pachamanta shuc angel shamushpa, paita sinchicuchirca.
42022044	Jesus yapa ñacarishpa, ashtahuan sinchita mañarca. Junpirishpa, paipac junpi yahuar tucurca; shutushpa allpacama tallirirca.
42022045	Dios-huan rimashca huasha jatarishpa, yachachishcacuna tiyashcaman ticrarca; llaquirishcamanta puñurashcata paicunata tuparca.
42022046	Paicumata nirca: —¿Imaraicu puñuranquichic? Shayarichic, Dios-huan rimarichic ama juchanayaipi urmancapac.
42022047	Jesus chaira rimacucpi, achca runacuna pactamunurca; paicunata pushac Judasmi carca, chunca ishcaicunamanta runa. Jesusman mayanyashpa, paita mucharca;
42022048	Jesus paita nirca: —Judas, ¿shuc muchahuan cai RUNAta japichinquichu?
42022049	Jesus-huan tiyaccuna, tucunca rashcata yachashpa, tapunurca: —Apunchic, ¿mircanuhuan huactashunchu?
42022050	Paicunamanta shuc, pacriyaya jatun apupac luncuta huactashpa, paipac rinrita pitirca.
42022051	Jesus, chaita ricushpa, nirca: —Saqukhic; pacta can. Luncupac rinrita llancashpa alliyachirca.
42022052	Huasha, paita japincapac shamushca pacriyaya apucunata, Diospac huasita ricuccamacunata judio apucunatapash rimarca nishpa: —Shuhua runata japincapac shina caspicunahuan, mircanucunahuan shamushcanquichic.
42022053	Caran puncha Diospac huasipi cancunahuan tiyarcani; mana japihuarcanquichic. Ranti cunan cancunapac pachami, supai pachami, pai apu-cana pachami.
42022054	Chashna rimacpi, paita japishpa, Jatun pacriyaya apupac huasiman pushanurca. Pedro carumanta Jesusta catirarca.
42022055	Huasi patiopi ninata japichishpa tiyarinucpi, Pedropash paicunahuan tiyarirca.
42022056	Shuc yanapac huarmi, paita nina mayapi tiyacucpi ricushpa, nirca: —Cai runapash Jesus-huan tiyac carca.
42022057	Pedro nirca: —Huarmi, paita mana ricsinichu.
42022058	Astanipi, shucca paita ricushpa nirca: —Canpash paipaccunamanta canqui. Pedro cutiparca: —Mana paipaccunamantachu cani.
42022059	Unai huasha shuc runa nirca: —Shut pacha, cai runa paihuan tiyac carca, galileo runa mari can.
42022060	Pedro nirca: —Runahua, can rimashcata mana yachanichu. Chai ucullapi, Pedro chaira rimaracpi, shuc cari atallpa caparirca.
42022061	Jesus ticrashpa Pedroman ricurca. Pedroca Jesus rimashcata yuyarirca, pai nishcapi: "Cunan tuta cari atallpa chaira mana caparicpi, can quimsa cuti ñucamanta ninqui "paita mana ricsinichu".
42022062	Chaimanta llucshishpa yapa huacancapac callarirca.
42022063	Jesusta ricuc runacuna paita asincapac macancapac cailarinurca.
42022064	Paipac ñahuicunata quillpashpa, paita huactashpa tapunurca: —¿Rimai, pimi canta huactan?
42022065	Tucui sami shimicunata piñashcahuan paita rimaranurca.
42022066	Ña punchayacpi, judio apucuna, pacriyaya apucuna camachic quillcata yachaccunapash tantarinurca; Jesusta paicunapacman pushanurca; chaipi paita tapunurca:
42022067	—Rimai, ¿Mesiaschu canqui?. Jesus cutiparca: —Ñuca "ari" nicpi, mana inihuanquichic;
42022068	imatapash cancunata tapucpi, mana cutipahuanquiehic.
42022069	Chashnapash, caita yachaichic: Cunanmanta cai RUNA ushayuc Dios-huan pacta jahua pachapi tiyanca.
42022070	Chaita uyashpa, paita tapunurca: —¿Shinacpi Diospac Churichu canqui? Jesus nirca: —Ari, cancunallata rimarcanquichic: Diospac Churi cani.
42022071	Chaita uyashpa, ninurca: —Shuc ricuyac runacunata ña mana mutsunchic. Ñucanchicllata paipac shimimanta uyashcanchic.
42023001	Judio apucuna Jesusta taripashca huasha, Pilatopacman paita pushanurca.
42023002	Chaiman pactashpa, Jesusta juchachiranurcanishpa: —Cai runa ñucanchic llactapi causaccunata huacllichirashcata tuparcanchic. Gubirnuman pagana cullquita ama paganquichic nishpa camachin; "ñuca Mesias Apu cani" nishpa riman.
42023003	Pilato Jesusta tapurca: ¿Judiocunapac Jatun Curacachu canqui? Jesus cutiparca: —Ari, chashnami can.
42023004	Pilato pacriyaya apucunata, chaipi tiyac runacunatapash nirca: —Cai runa ima manallita rashcata mana tarinichu.
42023005	Paicuna cutillata rimanurca nishpa: —Runacunata huacllichin Judea llactacunapi yachachishcahuan; Galileamanta callarishpa, caicama pactamurca.
42023006	Chaita uyashpa, Pilato tapurca: —¿Galileamantachu cai runa?
42023007	"Ari" ninucpi, Pilato Jesusta Herodespacman cacharca, pai mari Galileapi apu carca; chai punchacunapi Jerusalenpi tiyarca.
42023008	Herodes, Jesusta ricushpa, yapa cushiyarca; paita unaimanta ricunayarca; paimanta achcata uyashcarca mari; "shuc mana raipacta ñuca ñaupacpi ruranca" nishpa yuyararca.
42023009	Chairaicu paita unaita tapurca; ranti, Jesus mana shuc shimitapash rimarcachuu.
42023010	Pacriyaya apucuna camachic quillcata yachaccunapash Jesusta juchachishpa rimaranurca.
42023011	Herodes paihuan tiyaccunantin Jesusta millanurca; paita asishpa, chiuclla ricuric churanata churachinurca; chai huasha Pilatopacman cutillata paita cacharca.
42023012	Chai punehallapitac Herodes-huan Pilatohuan llaquicpura tucunurea, chai pachacama chicnicpura canurca mari.
42023013	Pilato, pacriyaya apucunata judio apucunatapash tantachishpa, nirca: —
42023014	Cai runata ñucapacman pushamurcanquichic, "tucui runacunata huacllichin" nishpa. Cancunapac ñaupacpi paita tapurcani; cancuna juchachishcata mana tupanichu paipi;
42023015	Herodespash paipi ima mana allita mana tupashpa, ñucapacman cutillata cachamurca. Cai runa mana huañuchipacchu can.
42023016	Chairaicu, paita llipachishpa cacharishami.
42023017	Raimi punchapi Pilato runacunata cushichincapac shuc chimta curralpi huichcashca runata cacharina carca.
42023018	Chaita uyashpa tucui runacuna shuclla shina caparinurca: —¡Cai runata huañuchi, Barrabasta cachari!
42023019	Barrabas, shuc runata huañuchishcamanta, runacunata macanacuncapac jatarichishcamanta, chunta curralpi huichcara carca)
42023020	Pilato, Jesusta quishpichinata munashpa, paita juchachiccunahuan rimarirca;
42023021	paicuna caparinurca: —¡Paita chacatai, paita chacatai!
42023022	Quimsaniqui cuti Pilato paicunata nirca: —¿Ima manallita rurarca? Cai runa mana huañchipacchu can; chairaicu, paita llipachishpa cacharishami.
42023023	Paicuna ashtahuan sinchi caparinurea, "paita huañuchina can" nishpa.
42023024	Pilato uyashpa paicunata nirca: —Cancuna mañashcata rurasha.
42023025	Barrabasta cacharishpa, Jesusta paicunaman curca, paihuan paicuna munashcata rancapac.
42023026	Jesusta huañuchincapac pushashpa riranucpi, chacramanta shamucuc runata japinurca, Simon shutiyuc Cirene llactamanta runa; crusta marcachinurca Jesuspac huashalla apancapac.
42023027	Achca runacuna huarmicunapash huacashpa, llaquirishpa Jesusta catiranurca.
42023028	Jesus ticrashpa nirca: —Jerusalen huarmicuna, ñucamanta ama huacaichichu, cancuna quiquinmanta cancunapac huahuacunamanta huacaichic.
42023029	Shuc puncha cashna rimarinca: "Huahua illac huarmicuna, cushiyaichic; mana huicsayuc huarmicuna, mana chuchuchic huarmicunapash cushiyanuchun".
42023030	Chashnapi, urcucunaman caparinunca nishpa: "Ñucanchic jahuapi urmaichic, ñucachicta quillpaichic".
42023031	Chahua caspihuan chashna rurashpa, imata chaquishca yurahuan ruranunca?.
42023032	Jesus-huan pacta huañuchincapac ishcai shuhua runata pushanurca.
42023033	Calvario urcuman pactanushcapi, Jesusta chacatanurca; paihuan pacta, ishcai shuhua runacunatapash: shucta alli maquipi, shucta lluqui maquipi.
42023034	Jesus nirca: —Yaya, paicunata quishpichipailla, paicuna rashcata mana mari yachanun. Suldarucuna paipac churanacunata japinurca lichayuc tucushcacuna.
42023035	Runacuna tucui chaipi tucushcata ricuranurca. Judio apucuna Jesusta asinurca cashna nishpa: —Shuccunata quishpichirca; pai quiquinta quishpichichun Diospac Mesias cashpa, Dios acllashca cashpa.
42023036	Suldarucunapash asinurca; jayac binota upiachishpa ninurca: —
42023037	Can judiocunapac jatun Curaca cashpa, canllatata quishpichi.
42023038	Crus umapi quillcashca tiyarca cashna nishpa: "Cai judiocunapac jatun Curacami".
42023039	Chacatashca shuhuacunamanta shuc Jesusta pihashpa nirca: —¿Manachu Mesias canqui? Can quiquinta quishpichi, ñucanchitapash quishpichi.
42023040	Ranti, shuc shuhua runa paipac mashita piñashpa nirca: —Can paihuan pacta huañurashpa, ¿manachu Diosta manchanqui?
42023041	Ñucanchic mana allita rashcaraicu ñacachi tucunchic; ranti, pai imapash mana allita mana rarcachu.
42023042	Huasha Jesusta nirca: —Jesus, can apu tucushpa canpac huasiman pactashpa, ñucata yuyaripanqui.
42023043	Jesus paita cutiparca: —Shuti pacha nini, cunan punchallapi ñucahuan pacta jahua pachaman yaicunqui.
42023044	Chaupi punchapi inti quillparirca, tucui allpapi yanayarca chaupi chishicama.
42023045	Diospac huasipi huarcurashca cortina chaupita lliquirirca.
42023046	Jesus sinchi shimihuan nirca: —¡Yaya, ñuca samaita canpac maquipi saquini! Chashna nishpa huañurca.
42023047	Suldaru apu, tucusheata ricushpa, Diosta chaccharca nishpa: —Shuti pacha, cai runa alli runa carca.
42023048	Tucui chaita ricuncapac tantarishca runacuna, tucushcata ricushpa, llaquirishpa huasiman ticranurca.
42023049	Jesusta ricsiccuna, Galileamanta paita catishpa huarmicunapash carumanta tucuita ricunurca.
42023050	Tiyarca shuc alli runa, Jose shutiyuc, Judeapi tiyac Arimatea llactamanta; pacriyaya apucunamanta carca.
42023051	Chai runa Diospac pachata chapararca, chairaicu chai apucuna Jesusta huañuchincapac rurashcata Jose mana munarcachu.
42023052	Chashna cacpi, chai runa apu Pilatopacman rishpa, Jesuspac aichata mañarca.
42023053	Paita crusmanta uraicuchishpa, churanahuan pillushpa, shuc rumipi allashca jutcupi panparca; chai jutcupi manapí chaira panpai tucushcachu carca.
42023054	Pascua allichina punca carca; samana puncha ña callarinca racurca.
42023055	Jesus-huan Galileamanta shamushca huarmicuna, Joseta catishpa, aya panpana jutcuta ricunurca; imashna Jesuspac aichata panpanushcata ricunurca.
42023056	Huasiman 'ticrashpa, asnac yacuta; asnac huirata allichinurca, Chai huasha, samana puncha cacpi, samanurca Dios rurai nishcata pactachishpa.
42024001	Samana naupac puncha, tutamantashitu, huarmicuna asnaccunata apashpa, aya jutcunamn ticranurca.
42024002	Chaiman pactashpa, jutcuta quillpac rumita anchuchishcata ricunurca;
42024003	jutcuman yaicushpa, Jesuspac aichata mana tupanurcachu.
42024004	Mancharishpa, "imata tucurca" nishpa yuyanucpi, ishcai runa yuraclla churarishca ricurimunurca, paicunapac mayanpi shayarinurca.
42024005	Huarmicuna, paicunata ricushpa, yapa mancharishpa, urai uma saquirinucpi, chai runacuna ninurca: —¿Imaraicu causacta huañushcacuna ucupi mashcanquichic?
42024006	Mana caipichu, ña causarirca. Chaira Galileapi tiyashcapi cancunaman rimashcata yuyarichic; cashna nishcarca:
42024007	"Cai RUNA juchayuccunaman cui tucunca, paita cruspi huañuchinunca; chashnapash quimsa puncha huasha causarincami".
42024008	Chai shimicunata uyashpa, huarmicuna Jesus rimashcata yuyarinurca;
42024009	aya jutcumanta llucshishpa, chunca shuc apostolcunapacman ticranurca; shuccunapash paicunahuan tiyanurca. Tucuita paicunaman huillanurca.
42024010	Chai huarmicuna Maria Magdalena, Juana, Santiagopac huarmi Maria canurca shuc huarmicunapash.
42024011	Ricushcata apostolcunaman huillanucpi, mana uyanushcachu, "cai huamicuna yanca rimanun, nuspashcallata huillanun" nishpa.
42024012	Ranti, Pedro jatarishpa, callpashpa aya jutcuman rirca; pactashpa, ucuman ricushpa, aichata pillunushca churanacunallata ricurca, Ima tucushcata yuyarashpa, mancharishpa huasiman ticrarca.
42024013	Chai punchallapi, ishcai Jesus yachachishcacuna Emaus nishca tacsha llactaman riranurca. Chai llacta Jerusalenmanta shuc puncha purina carca.
42024014	Paicuna rirashpa, Jerusalenpi tucushcata rimariranurca.
42024015	Rimarishpa riranucpi, quiquin Jesus llutarimushpa paicunahuan rirarca.
42024016	Paita ricucushpallata, Jesus cashcata mana yachanurca.
42024017	Jesus paicunata tapurca: —¿Imata rimariranquichic purirashpa?
42024018	Paicuna yapa llaquirishpa shayarinurca. Paicunamanta shuc, Cleofas shutiyuc, cutiparca: —¿Canllachu Jerusalenpi tucushcata mana yachanqui?
42024019	Jesus tapurca: —¿Ima tucushca cuti? Ninurca: —Nazaretmanta Jesusman tucushca. Profeta runami carca. Diospac ñaupacpi, runacunapac ñaupacpi yapa ushayuc carca pai rurashcahuan pai rimashcahuanpash.
42024020	Chashna cacpipash, pacriyaya apucuna ñucanchic gubirnu apucunapash paita cautsayachishpa huañuchinurca, cruspi chacatanurca.
42024021	Pai tucui Israel runacunata quishpichinca rashcata yuyarcanchic; ranti, pai huañushcamanta ha quimsa puncha can.
42024022	Huaquin huarmicuna ñucanchicta manchachinurca. Tutamantashitu aya jutcuman rinurca;
42024023	ayata mana tupashpa, ticranurca "angelcunata tuparcanchic" nishpa.
42024024	Ñucanchicmanta huaquincuna aya jutcuman rinurca, huarmicuna rimashca shina tucuita tupanurca; ranti, Jesusta mana tupanurcachu.
42024025	Paicuna rimashcata uyashpa Jesus nirca: —¡Upacunalla, yuyai illac shina canquichic profetacuna rimashcata mana atipashpa!.
42024026	¿Manachu Mesias chai llaquicunata aparina carca jahua pachaman yaicuncapac?
42024027	Moisesmanta callarishpa, profetacuna quillcashcata catishpa, quillcacuna Mesiasmanta rimashcata yachachirca.
42024028	Chashna yachachicucpi, paicunapac llacta mayanman pactanurca; Jesusca nic tucushpa, caruman ric shina tucurca.
42024029	Paicuna paita jarcanurca nishpa: —Ñucanchihuan saquiripailla, ña tutayaran, puncha tucuriran.
42024030	Chashna rimanucpi, Jesus huasiman yaicurca paicunahuan saquirincapac. Huasha, micuncapae tiyarishpa, tantata japirca; Diosta pacrachushpa, chaita paquishpa paicunaman cureca.
42024031	Chai ucullapi, paicunapac ñahuicuna pascarinurca; Jesusea ña chincarishca carca.
42024032	Chashna tucucpi, rimanacunurca: —Pai nanpipi rimarishcapi quillcacunata atipachishpa, ¿manachu ñucanchic shuncu cushiyashpa rupararca?
42024033	Jatarishpaca; Jerusalenman ticranurca. Chunca shuc apostolcunata tantarishcata tupanurca shuc Jesusta caticcunahuan pacta.
42024034	Chaipi tantariccuna paicunaman huillanurca nishpa: —Apunchic causarimushcami, Simon Pedroman ricurimushcami.
42024035	Paicunapash ñanpipi tucushcata huillanurca, "Paita tantata paquishcapi ricsircanchic" nishpa.
42024036	Chashna rimariranucpi, quiquin Jesus paicunapacpi ricurimurca; paicunata salurashpa nirca: —¿Ganas causaita charichic!
42024037	Rimacpi uyashpa, mancharinurca "ayachu imata" nishpa.
42024038	Jesus paicunata nirca: —¿Imaraicu mancharinquichic? ¿Imaraicu ñuca aya cashcata yuyacunquichic?
42024039	Ñuca maquicunata chaquicunata ricuichic; ñucallami cani. Llancahuaichic, ayaca aichata tullutapash mana charinchu; ñuca aichayuc cani.
42024040	Chashna rimashpa, chaquicunata maquicunata paicunaman ricuchirca.
42024041	Paicuna cushimanta chaira mana ininucpi, upa shina tiyanucpi, Jesus paicunata nirca: —¿Micunata charinquichichu ñucata carancapac?
42024042	Cusashca challuata caranurca.
42024043	Jesus chaita japishpa, paicunapac naupacpi micurca,
42024044	Huasha nirca: —Ñucapi tucushca ñuca cancunahuan tiyashpa rimashca pactarincapac tucurca, chashna mari Moisespac quillcapi, profetacunapac quillcapi, salmos nishca quillcapi quillcara tiyarca.
42024045	Chashnapi, paicunapac yuyaita pascachirca quillcashcacunata atipana ushancapac, cashna nishpa: —
42024046	Caimi quillca nishca: Mesias huañuna can, quimsa punchapi causarina can;
42024047	paipac shutipi tucui llactacunapi, Jerusalenmanta callarishpa, Diosman ticranuchun juchacuna pichai tucuncapac uyachina can.
42024048	Cancuna chai tucuita yachanquichic cancunallata ricushcaraicu.
42024049	Uyahuaichic: Ñuca Yaya cusha nishcata cancunaman cachashami; Jerusalen llactapi saquirichic jahuamanta shamuna ushaita chasquinacama.
42024050	Chaita rimashca huasha, Jesus paicunata Betaniaman pusharca; chaiman pactac, maquicunata jahuaman rashpa, paicunata bendisiarca.
42024051	Bendisiacucpi, paicunamanta anchurishpa, jahua pachaman pushai tucurca
42024052	Paicuna, Jesusta yupaichashca huasha, yapa cushiyashpa, Jerusalenman ticranurca;
42024053	punchantin Diospac huasipi tiyaccuna carca, Diosta chacchashpa.
43001001	Callaripi Dios Rimashca shimi tiyarca; Causac Rimashca Shimica Dios-huan pacta tiyarca, Dios mari carca,
43001002	Callari pacha, cai Causac Rimashca Shimi Dios-huan pacta tiyarca.
43001003	Pairaicu tucuilla tiyancapac callarirca; cai Causac Rimashca Shimi illac mana ima rurarishcachu.
43001004	Paipacpi causai tiyararca, cai causaica runa yuyaita punchayachic carca.
43001005	Cai puncha tutapi achicyarca, tutaca punchata mana chasquircachu.
43001006	Shuc Dios cachashca Juan shutiyuc runa ricurimurca.
43001007	Cai runa punchata ricsichincapac shamurca, pai rimashcamanta tucui runa ininuchun nishpa.
43001008	Chai runa mana punchachu carca; punchata ricuchincapac shamurca.
43001009	Causac Rimashca Shimi shuti puncha carca; cai pachaman shamurca runapac yuyaita achicyachincapac.
43001010	Causac Rimashca Shimi cai pachapi tiyarca; paimanta Dios cai pachata rurashcapipash, cai pacha runacuna paita mana ricsinurcachu.
43001011	Paipaccunapacman shamurca, paipaccunaca paita mana chasquinurcachu.
43001012	Ranti, paita chasquishcacunaman, paipi inishcacunaman Diospac churi tucuna ushanata curca.
43001013	Chai Causac Rimashca Shimi mana runa munaimantachu shamun, mana runa yahuarmantachu shamun, Diosmantallami shamun.
43001014	Chai Causac Rimashca Shimi runa tucurca, ñucanchihuan causarca, llaquishcahuan shutihuanpash juntashca. Ñucanchic paita sumacyachishcata ricurcanchic, Dios Yayapac shuclla Churi cashcamanta.
43001015	Juan paimanta rimarca nishpa: "Caimi ñuca rimashca runa; ñuca paimanta rimarcani nishpa: Nuca huashalla shamuc ashtahuan jatunmi; ñuca chaira mana pacarishcapi, pai causararca mari".
43001016	Pai tucuita charic cashpa, pai charishcamanta tucui laya allita cuti cuti chasquircanchic.
43001017	Camachic quillcata Moisesmanta charinchic; imata can llaquina, imata can shuti Jesuscristota ricushpa yachanchic.
43001018	Manapí Diosta ricurcachu; paipac shuclla Churi —paipash Dios cashpa, Yayahuan pacta tiyan— Diosta ñucanchicman ricsichirca.
43001019	Shuc puncha, Jerusalenmanta judio apucuna pacriyayacunata levitacunatapash Juanpacman cachanurca paita tapuncapac: —¿Can pitac canqui?
43001020	Pai pasacta rimarca: —Ñuca mana Mesiaschu cani.
43001021	Cutillata tapunurca: —¿Eliaschu canqui? —Mana -nirca. —¿Shamuna cac profetachu canqui? —Mana-nirca.
43001022	Chashna nicpi, paicuna cutillata tapunurca: —¿Pitac canqui? ¿Can quiquinmanta imata ninqui? Rimai, ñucachicta cachashcacunaman can imatapash cutipashcata apana canchic.
43001023	Juan paicunata cutiparca: —Ñuca chunlla allpamanta shamuc runami cani; cai shimita huillancapac shamuni: "Apunchicraicu shuc cusca ñanipita pascaichic", profeta Isaias rimshca shina.
43001024	Huaquincuna fariseo bulamanta canurca.
43001025	Paicuna cutillata tapunurca: —Can mana Mesias cashpa, mana Elias cashpa, mana profeta cashpa, ¿imaraicu bautisanqui?
43001026	Juan cutiparca: —Nuca yacullahuan bautisani; cancuna ucupi shuc cancuna mana ricsishca runa tiyanmi, ñuca huashalla shamuc runa.
43001027	Paipac ushutapac huascata pascancapacpash mana allichu cani.
43001028	Chai tucui Betaniapi, Jordan yacu chinpapi tucurca; chaipi Juan bautisac carca.
43001029	Cayantin puncha, Juan, Jesusta paipacman shamuracpi ricushpa, nirca: —Caimi Diospac Cordero, cai pacha juchata maillac runa.
43001030	Paimantami rimarcani nishpa: Ñuca huashalla shuc runa shamunmi; pai ñucamanta ashtahuan jatunmi; ñuca chaira mana pacarishcapi, pai causararca.
43001031	Pai pi cashcata mana yacharcanichu; chashnapash, yacuhuan bautisancapac shamurcani paita judiocunaman ricsichisha nishpa.
43001032	Huasha nirca: —Diospac Samaita jahua pachamanta urpi shina uraicushcata ricurcani, Jesuspac jahuapi shayarirca.
43001033	Pai pi cashcata chai pacha chaira mana yacharcanichu; chashnapash, yacuhuan bautisancapac ñucata cachamuc Dios nihuarca: "Can, Samai uraicushpa shuc runa jahuapi shayarirashcata ricucpi, paimi Diospac Samaihuan bautisanca".
43001034	Ñuca paita ricushca huasha nini: Pai Diospac Churimi can.
43001035	Cayantiman, Juan ishcai yachachishcacunahuan chaipi tiyarca.
43001036	Jesusta chaita purishcata ricushpa, nirca: —¡Ricuichic, caimi Diospac Cordero!
43001037	Yachachishcacuna, chaita uyashpa, Jesusta catishpa rinurca.
43001038	Jesus ticrashpa, paita catinucpi ricushpa, paicunata tapurca: —¿Imata mashcanquichic? Cutipanurca: —¿Yachachiccama, maipi causanqui?
43001039	Jesus cutiparca: —Ricuc shamuichic. Paicuna Jesus-huan rishpa, maipi causashcata ricunurca; chaipi saquirinurca, chishinaya mari carca.
43001040	Chai Juan rimashcata uyashpa Jesusta catishcacuna, shuc Andres carca, Simon Pedropac huauqui.
43001041	Andres huauqui Simonta mashcancapac rirca; paita tupashpa nirca: —Uyai, Mesiasta tuparcanchic (Mesias nishpa "Cristo'' nin). Paitaca Jesuspacman pusharca.
43001042	Jesus Simonman ricushpa saquirirca; huasha nirca: —Can Juanpac churi Simon canqui; Cefas shutichishcanqui (Cefas nishpa "rami" nin).
43001043	Cayantiman, Jesus Galileaman risha nishpa, Felipe-huan tuparirca; paita nirca: —Nucahuan shamui.
43001044	Chai runa Betsaida nishca llactamanta carca; chai llactamantallata canurca Andres-huan Pedrohuan.
43001045	Felipe, Natanaelhuan tuparishpa, paita nirca: —Uyai, Moises camachic quillcapi rimashca runata tuparcanchic; profetacunapash paimanta rimanurca: paimi Nazaretmanta Jesus, Josepac churi.
43001046	Rimacpi uyashpa Natanael nirca: —¿Nazaretmanta ima allipash llucshincachu? Felipe nirca: —Ricuc shamui.
43001047	Jesus, Natanael shamuracpi ricushpa, paimanta nirca: —Caimi shuc alli israelita runa, mana umachic runa.
43001048	Natanael paita tapurca: —¿Imamanta ricsihuanqui ñucata? Jesus cutiparca: —Chaira Felipe carita maria cayashcapi, can higuera yura llantupi samacucpi, canta ricurcani.
43001049	Chaita uyashpa, Natanael nirca: —Yachachiccama, can Dipspac Churi canqui, Israelmanta Jatun Curaca canqui.
43001050	Jesus cutiparca: —¿"Can higuera yura llantupi samarashcata ricurcani" nishpa nishcamanta ininquichu? Astahuan jatuncunata ricunqui.
43001051	Ari, shuti nini: Shuc puncha, jahua pacha pascarata ricunquichic; Diospac angelcuna cai RUNA jahuapi sicashcata uraicushcatapash ricunquichic.
43002001	Ishcai puncha huasha, Galileamanta Cana nishca llactapi shuc sahuarina tiyarca; Jesuspac mama chaipi tiyarca.
43002002	Jesuspash yachachishcacunantin sahuarinaman cayashcami carca.
43002003	Micuranucpi, bino tucurishca; Jesuspac mama chaita ricushpa, Jesusta nirca: —Churi, bino tucurishcami.
43002004	Jesus cutiparca: —Huarmi, ¿imata rimac shamuhuanqui? Ñuca pacha chaira mana pactamurcachu.
43002005	Chaita uyashpa, Jesuspac mama yanapaccunaman nirca: —Jesus rimanca rashcata ruranquichic.
43002006	Chaipi sucta jatun rumi manca tiyarca, judiocuna maillarincapac; caran manca shuc patsac litro tupushi carca.
43002007	Jesus yanapaccunata nirca: —Mancacunata yacuhuan juntachichic. Manñacama juntachinurca;
43002008	huasha Jesus nirca: —Cunan mancamanta huishishpa, raimicamata upiachichic. Upiachinurca.
43002009	Paica bino tucushca yacuta upiarca, maimanta apamunushcata mana yachaspa (yacuta huishiccuna yachanurca)
43002010	Upiacpi, cusa-canata cayashpa nirca: —Tucui raimicunapi ñaupacta alli binota upiachinun; cayashcacuna ña shincayanucpi, upa binota upiachinun. Ranti, can alli binota puchucaicama huacaichircanqui.
43002011	Chashnami Jesus Cana llactapi ñaupac mana raipacta rurarca; chaita ricushpa, yachachishcacuna paipi ininurca.
43002012	Chai huasha, Jesus paipac mamantin aillucunantin yachachishcacunantin Cafarnaun llactaman rirca; chaipi shuc punchacuna saquirirca.
43002013	Judiocunapac pascua nishca raimi pactamuracpi, Jesus Jerusalenman sicarca.
43002014	Diospac huasipi achca runa tiyarca; huacracunata, obejacunata, urpicunata caturanurca; cullquita turcaccuna mesa muyucta tiyacunurca.
43002015	Jesus, chaita ricushpa, huasca huancuhuan tucuicunata Diospac huasimanta callpachirca huacracunantin obejacunantin; cullquita allpaman jichurca, mesacunata ticrachishpa.
43002016	Urpicunata catuccunata nirca: —¡Chaita anchuchichic caimanta! ¡Ñuca Yaya huasita ama catuna huasita raichichu!
43002017	Chaita ricushpa, yachachishcacuna ñaupa profetacuna quillcashcata yuyarinurca; cashna quillcara tiyarca: Canpac huasita ricushpa, llaquirishpa huañunayahuan.
43002018	Judiocuna paita tapunurca: —¿Can chaita rancapac ushaita charishcata ricuchincapac, ima munanayacta ricurishcata ruranqui?
43002019	Jesus cutiparca: —Cai Diospac huasita urmachichic; ñucaca quimsa punchapi shayachisha.
43002020	Judiocuna paita ninurca: —Chuscu chunca sucta huatata cai huasita ruranapi llancanurca, canca quimsa punchallapi shayachisha ninquichu?
43002021	Jesus "cai huasita" nishpa paipac quiquin aichamanta nishcarca.
43002022	Pai huañushcamanta causarishcapi, yachachishcacuna chai Jesus rimashcata yuyarinurca; Dios quillcashcata Jesus rimashca shimicunatapash ininurca.
43002023	Jesus Jerusalenpi tiyashcapi pascua punchacuna, achca runacuna pai mana, raipaccunata ruracpi ricushpa, paipi ininurca.
43002024	Ranti, Jesus "paicunapi mana inishcachu, tucuicunata ricsirca mari.
43002025	Manapita tapushpallata, runapac shuncu ucupi tiyashcata yacharca.
43003001	Tiyarca shuc runa fariseo bulamanta, Nicodemo shutiyuc, judiocunapacpi jatun runa.
43003002	Chai runa Jesus-huan rimarincapac tuta rishpa, paita nirca: —Yachachiccama, canta Dios cachashcata ñucanchicta yachachincapac yachanchic; manapipash can rashcacunata rana ushanman, Dios mana paihuan tiyashcapi.
43003003	Jesus paita nirca: —Shuti pacha canta nini: Maicanpash mana cuti pacarishpa, Diospac pachata mana ricuna ushancachu.
43003004	Nicodemo paita tapurca: —¿Imashna shuc runa pacarina ushanca rucu cashpa? ¿Mamapac huicsapi yaicuna ushancachu cutillata pacarincapac?
43003005	Jesus cutiparca: —Shuti canta nini: Shuc runa yacumanta Samaimantapash mana pacarishpa, Diospac pachapi mana yaicuna ushancachu.
43003006	Aichamanta aichalla pacarin; Samaimanta samai pacarin.
43003007	Ama mancharichu "cutillata pacarina canquichic" nishpa nuca nishcamanta.
43003008	Huaira maipipash huairan; huairashcata uyanqui; ranti, huaira maimanta shamushcata, maiman rirashcata mana yachaipac can. Chashnallata tucun Samaimanta pacarishcacunata.
43003009	Chashha nicpi uyashpa; Nicodemo tapurca: —¿Imashnata can rimashca tucunca?
43003010	Jesus paita cutiparca: —Can Israelpi yachachiccama cashpa, ¿manachu chaicunata yachanqui?
43003011	Shuti nini, ñucanchic yachashcata rimanchic, ricushcata huillanchic chashnapash, ñucanchic huillashcata mana ininquichic.
43003012	Ñuca cai pachamanta rimashcata cancuna mana inishpa, jahuapachamanta rimacpi pishi inihuanquichic.
43003013	Manapí jahua pachaman sicarcachu; shuc runalla sicarca, jahua pachamanta uraicushca runa, paimi cai RUNA.
43003014	Moises chunlla allpapi shuc machacuita caspipi shayachishca shina, cai RUNApash shayachishcami canca,
43003015	paita iniccuna huiñai causaita charincapac.
43003016	"Dios runacunata yapa llaquishpa, paipac shuclla churita paicunaman cuyarca, paita iniccuna ama chincarinuchun nishpa, ranti huiñai causaita charinuchun.
43003017	Dios paipac Churita mana cachamurcachu cai pachata cautsayachincapac, cai pachata quishpichincapac paita cachamurca.
43003018	Diospac churita inic runa mana taripashcachu, canca; ranti, mana iniccuna ña taripashca canun, Diospac shuclla churita mana inishcamanta.
43003019	Mana iniccuna cautsayachishca canun cairaicu: Puncha cai pachaman shamurca; runacunaca tutata punchamanta ashtahuan munanurca, paicuna rashcacuna mana alli cashcaraicu.
43003020	Mana allita ruraccuna punchata chicninun, punchaman mana shamunun, ama paicuna rurashca ricurincapac.
43003021	Ranti, allita ruraccuna punchaman shamunun paicuna rashcacuna Dios munashca shina cashcata ricuchincapac.
43003022	Chaipac huasha, Jesus yachachishcacunantin Judea suyuman rirca; chaipi paicunahuan causashpa bautisac carca.
43003023	Juanpash Enon nishca panpapi, Salin mayanpi bautisacurca, chaipi yacu achca tiyarca mari, runacunaca chaiman shamuccuna carca bautisai tucuncapac
43003024	Chai pacha Juanta chaira mana chunta curralpi huichcanushcarca.
43003025	Shuc puncha, Juanta caticcunahuan shuc judiocunahuan paicunapufa piñarishpa, bautisarinamanta rimarincapac callarinurca.
43003026	Juanpacman rishpa, paita ninurca: —Yachachiccama, Jordan yacu chinpapi canhuan tiyashca runa, can rimashca runa, cunan paipash bautisaran, tucuicunaca paita catinun.
43003027	Juan paicunata nirca: —Runa mana imata amuyana ushan, Dios mana munacpi. Cancunallata uyahuarcanquichic "ñuca mana Mesiaschu cani" nishpa nishcapi, ñuca "paita ñaupashpa cachashca runami cani" nishcapi.
43003029	Shuc sahuarinapi, cusa-cana huarmicanata japin; cusa-canapac mashi, paita uyashpa cushiyan paita llaquishcaraicu. Ñucapash cunan yapa cushiyani;
43003030	paita mari tucuicuna catina canun; ñucata saquihuanucpi alli canman.
43003031	Jahuamanta shamuc tucuicunamanta yalli can; cai pachamanta shamuc cai pachamantami can, cai pachapaccunamanta riman. Ranti, jahua pachamanta shamuc tucuimanta yalli can;
43003032	pai uyashcata ricushcatapash riman; chashnapash pai rimashcata manapí uyan.
43003033	Pai rimashcata uyac runa Dios shutita rimashcata ricuchin;
43003034	Dios cachashca runa Diospac shimicunata riman, Dios paipac samaita mana mitsashpa cuyan.
43003035	Yaya Churita llaquin, tucuita Churipacpi mincashpa saquirca;
43003036	Churita inic runa huiñai causaita charin; ranti, Churita mana inishachu nic runa causaita mana ricuncachu, Diospac piñaita aparinca.
43004001	-
43004003	Jesusta caticcuna pai bautisashcacunapash Juan-paccunamanta yalli achca canurca (quiquin Jesuscristo mana bautisacchu carca; yachachishcacuna bautisaccuna carca). Fariseocuna chaita uyanurca; chairaicu, Jesus Judea suyuta saquishpa, Galileaman ticrarca.
43004004	Samaria nishca suyuta rina carca; chaita purishpa,
43004005	Jesus Sicar nishca llactaman pactarca; chai llacta mayanpi Jacob paipac churi Joseman cushca allpa tiyarca.
43004006	Chaipi tiyan Jacobpac yacu pucru. Jesus purishpa sanpayacpi, yacu pucru mayanpi tiyarirca. Chaupi punchashi carca.
43004007	Samariamanta shuc huarmi yacuta huishincapac shamurca. Jesus paita nirca: —Yacuta upiachihuai.
43004008	Yachachishcacuna llactaman rinushcarca micunata rantincapac.
43004009	Chai huarmi "yacuta upiachihuai" nishcata uyashpa, Jesusta nirca. —¿Can judio runa cashpa, "upiachihuai" nishpa mañahuanquichu, ñuca Samariamanta huarmi cacpipash? (judiocunahuan Samaria runacunahuan mana munarishpa causanun).
43004010	Chashna rimacpi Jesus paita nirca: —Can Dios cushcata ricsishpa, yacuta mañaracta ricsishpa, paita mañanquiman, paica causana yacuta canta cuyanman.
43004011	Huarmi nirca: —Apulla, imahuan yacuta huishincapac mana charinquichu, yacu pucruca yapa cucha can; ¿maimanta causana yacuta surcunqui?
43004012	¿Can ñucanchic yaya Jacobmanta yallichu canqui? Pai cai yacu pucruta ñucanchicman saquirca; cai yacumanta paillata upiarca, paipac churicunapash paipac huacracunapash upianurca.
43004013	Chashna nicpi uyashpa Jesus nirca: —Cai yacuta upiac runa cuti upianayancami; ranti, ñuca cunca rashca yacuta. upiac, huiñaipac mana upianayancachu.
43004014	Ñuca cushca yacuca runa ucumanta llucshishca pululuc yacu shina canca, mana tucuric causaita cuncapac.
43004015	Chaita uyashpa huarmi nirca: —Apulla, chai yacuta upiachihuai ama cuti upianayancapac, ama caiman shamuncapac yacuta huishincapac.
43004016	Jesus paita nirca: —Canpac carita mashcacri; tupashpa, caiman shamunquichic.
43004017	Huarmi nirca: Cari illac cani. Jesus cutiparca: —Shutita rimanqui cari illac cani nishpa.
43004018	Pichca carita charircanqui; cunan charishcaca mana canpac carichu.
43004019	Huarmi nirca: —Apulla, ñuca yuyacpi, tucuita yachac canqui.
43004020	Ñucanchic ñaupacuna cai urcuman shumuccuna carca Diosta yupaichancapac; cancunaca Jerusalenpi Diosta yupaichana can ninquichic.
43004021	Chashna rimacpi, Jesus cutiparca: —Uyahuai, huarmi; shuc puncha mana cai urcupi, mana Jerusalenpi Dios Yayata yupaichanquichic; chai puncha ña pactamuran.
43004022	Samariamanta runacuna, mana ricsishcata yupaichanquichic; ñucanchic, judiocuna, pitata yupaichashcata yachanchic, quishpichina judiocunamanta shamun mari.
43004023	Chashna cacpipash, cunanmanta pacha shuti yupaichaccuna shuncuhuan, mana shimillahuan Dios Yayata yupaichanunca, Diospac Samai munashca shina. Chai laya yupaichaccunata Dios mashcan.
43004024	Dios Samaimi can; Diosta yupaichaccuna yuyaihuan yupaichana canun, Diospac Samai munashca shima.
43004025	Chaita uyashpa, huarmi nirca: —Mesias (Cristo shutichishca) shamunca rashcata yachani. Pai shamushpa, tucuita ñucanchicta yachachinca.
43004026	Jesus paita nirca: —Canhuan rimacuc Mesiasmi, ñuca Mesiasmi cani.
43004027	Chashna rimariranucpi, Jesus yachachishcacuna pactamunurca; pai shuc huarmihuan rimarirashcamanta mancharinurca. Chashnapash, manapí paita tapurca "imatata munanqui", "imatata cai huarmihuan rimaranqui" nishpa.
43004028	Huarmi, mancata chaipi saquishpa, llactaman callpashpa rirca, runacunaman huillancapac.
43004029	Paicunata nirca: —Ricuc shamuichic shuc runata. Pai nuca rurashcata tucuita rimahuarca. ¿Manachu Mesias canca? Rimacpi uyashpa, achca runacuna llactamanta shamunurca Jesuspacman.
43004031	Paicuna shamunacama, yachachishcacuna cuti cuti Jesusta rimanurca nishpa: —Yachachiccama, micuilla.
43004032	Jesus paicunata nirca: —Ñuca micunata charini, cancuna mana ricsishca micuna,
43004033	Chaita uyashpa, yachachishcacuna paicunapura rimarinurca nishpa: —¿Maicanpash paita carashcachu canca?
43004034	Jesus paicunata nirca: —Ñuca micuna caimi: Ñucata cachamuhuashca rimashcata pactachina cani, pai callarishcata tucuchina cani.
43004035	¿Manachu ninquichic "pallana pachacama chaira chuscu quilla pishin"? Ranti ñuca cancunata nini: Tarpushcacunata ricuichic, pallancapac tucui ha pucura can.
43004036	Pallac runa yapachishcata japin; pai pallashca huiñai causancapac can; chashna, tarpuc runahuan pallac runahuan pacta cushiyanun.
43004037	Cai rimashca shuti can: "Shuc tarpun, shuc pallan"
43004038	Cancuna mana tarpushcata pallancapac cacharcani; shuc runacuna llancanurca, cancunaca paicuna llancashcata japinquichic.
43004039	Achca chai Samaria llactamanta runacuna Jesusta ininurca huarmi huillashcamanta, "ñuca rurashcata tucuita huillahuarca" nishpa nishcapi.
43004040	Chairaicu, Samariamanta runacuna Jesuspacman shamushpa, ninurca: —Ñucanchihuan saquiripailla. Chashna mañanucpi, Jesus ishcai puncha chaipi saquirirca.
43004041	Jesus nishcata uyashpa, ashtahuan achca runacuna paita ininurca.
43004042	Huarmitaca ninurca: —Cunan mana can rimashcamanta ininchic. Ñucanchicllata paita uyashpa, pai cai pachata quishpichic cashcata ininchic.
43004043	Ishcai puncha huasha, Jesus Samariamanta llucshishpa, Galileaman rirca.
43004044	Jesusllatami nishcarca: Shuc profetata paipac quiquin llactapi mana yupaichanun.
43004045	Chashna cacpipash, Galileaman pactashcapi, chaipi causac runacuna cushiyashcahuan paita chasquinurca, pai Jerusalenpi rurashcacunata yuyarishpa, paicunapash chai llactaman rinushcarca pascua raimita rancapac.
43004046	Shinacpi, Jesus Cana llactaman shamurca; chai llactapi yacumanta binota rurashcarca. Chaipi shuc aputa yanapac runa tiyarca; paipac churi Cafarnaun llactapi uncushca carca.
43004047	Chai runa Jesus Judeamanta Galileaman shamushcata uyashpa, paita ricucrirca; Jesuspacman pactac nirca: —Ñuca churita janpincapac shamupai, huañunalla uncushcacan.
43004048	Jesus nirca: —Cancuna, mana raipaccunata munanayacta ricuriccunatapash mana ricushpa, mana ininquichic.
43004049	Chai runa cutillata mañarca nishpa: —Apulla, shamupai ñuca churi manara huañucpi.
43004050	Rimacpi, Jesus cutiparca: —Rilla, canpac churi alliyashcami can. Chai runa Jesus rimashcata inishpa rirca.
43004051	Huasiman riracpi, luncucuna paita tupancapac llucshinurca nishpa: —¡Canpac churi causaran!
43004052	Pai tapurca: —¿Imura alliyancapac callarirca? Ninurca: —Caina, chaupi puncha mayanlla, uncui saquirirca.
43004053	Ninucpi uyashpa, chai pachallapi Jesus "canpac churi alliyashcami" nishpa rimashcata yuyarirca; chairaicu pai aillucunantin Jesusta ininurca.
43004054	Chai mana raipacta Judeamanta Galileaman ticrashpa rurarca; naupa shuc mana raipacta rurashcarca.
43005001	Shuc punchacuna huasha, judiocuna shuc raimita ranucpi, Jesus Jerusalenman ticrarca.
43005002	Chai llactapi, Obeja nishca puncu mayanpi, shuc uchilla cucha tiyan; hebreo shimipi Betesda ninun; pichca patio tiyan.
43005003	Chai patiocunapi achca uncuc runacuna allpapi sirinurca: ñausacuna, janca chaquicuna, suchucuna; tucuicuna yacu cuyurinata chaparanurca.
43005004	Maicanpi, shuc angel shamushpa yacuta cuchapi cuyuchic carca. Yacu cuyuricpi yacuman naupac yaicuc runa ima uncuimantapash alliyashca saquiric carca.
43005005	Chai uncushcacunapurapi shuc tiyarca, quimsa chunca pusac huatata uncushca.
43005006	Jesus paita sirishcata ricushpa, unaimanta uncucushcata yachashpa, paita tpurca: —¿Alliyanata munanquichu?
43005007	Chai runa cutiparca: —Apunchic, manapi yacuman pushahuan yacu cuyurishcapi; ñuca yacuman yaicusha nishpa yuyacpi, shuc ñaupashpa rihuan.
43005008	Jesus paita nirca: —Shayari, canpac cahuituta apashpa ri.
43005009	Chai ucullapi, chai runa allichi tucurca; paipac cahuituta apashpa rirca. Chai puncha samana puncha carca.
43005010	Chairaicu, judiocuna paita ninurca: —Cunan puncha samana punchami; cahuituta apana mana allichu.
43005011	Pai cutipashpa nirca: —Ñucata alliyachishca runa nihuarca: "Canpac cahuituta apashpa ri".
43005012	Paita tapunurca: —¿Pitac can chai runa, canta chashna rimac?
43005013	Alliyachi tucushca runa maican paita alliyachishcata mana yacharcachu, Jesus chaipi tiyac ninacuna ucupi chincaricpi.
43005014	Astanipi, Jesus Diospac huasipi paita tupashpa nirca: —Uyai, cunan ña alli canqui; ama cuti juchallinquichu, impash yalli sinchi canta tucunman.
43005015	Chashna nicpi uyashpa, chai runa judiocunaman huiliacrirca nishpa: —Jesusmi ñucata alliyachihuarca.
43005016	Chairaicu judiocuna Jesusta quillachincapac callarinurca, chai laya rashcacunata samana puncha rashcamanta.
43005017	Jesus paicunata nirca: —Ñuca Yaya huiñai llancashpa causan, ñucapash llancac cani.
43005018	Chaita uyashpa, judiocuna ashtahuan paita huañuchinayanurca, samana puchata mana huacaichishcaraicu; ashtahuanpash, "Dios ñuca yayami" nishpa, paillatata Dios tucun.
43005019	Jesus paicunata rimarca nishpa: —Shuti cancunata nini: Churi mana imata pai quiquinmanta rurana ushan; ñaupacta paipac Yaya rurashcata ricun. Yaya rashcata Churipash ruran.
43005020	¿Imaraicu? —Yaya Churita llaquishcaraicu, pai rashcata Churiman ricuchin; chaira shuc rashcacuna tiyan yalli jatuncuna; cancuna chaicunata ricushpa mancharinquichic.
43005021	Caita uyaichic: Huañushcacunata Yaya causarichin, causaita cutichishpa; chashnallata Churipash causaita cun pai munashcacunaman.
43005022	"Yaya manapita taripanchu; taripana ushaita paipac churiman curca,
43005023	tucuicuna churita yapaichanuchun nishpa Yayata shina. Churita mana yupaichac runa paita cachashca Yayatapash mana yupaichan.
43005024	Shuti cancunata nini: Ñuca rimashcata uyac runa, ñucata cachamushcata inishpa, mana tucuric causaita charin; mana cautsayachi tucunca, huañuimanta causaiman ña chinparca mari.
43005025	"Uyahuaichic: Huañushcacuna Dios Churipac shimita uyana pacha ña pactarirca; chai shimita uyaccuna causanuncami.
43005026	Yaya tucui causaita charishpa, causaita cuyana ushaita Churiman curca.
43005027	Chashnallata, taripana ushaita paiman curca cai RUNA cashcaraicu.
43005028	"Ñuca rimarashcamanta ama mancharichichu; tucui huañuscacuna paipac shimita uyana pacha pactamuran mari; chaita uyashpa, pantiocunamanta llucshinunca.
43005029	Allita rurashcacuna huiñai causanaman causarinunca; ranti, manallita rurashcacuna cautsayachi tucuncapac causarinunca.
43005030	"Ñuca quiquin munaimanta mana imata rana ushani. Ñuca Yaya rimahuacpi taripani, ñuca taripashcaca alli can, cachamunhuashca Yaya munashcata rurac mari cani, mana ñuca munashcata.
43005031	Ñuca quiquinpacpi ricuyac cashpa, ñuca rimashca mana imapac canman;
43005032	ranti, ñucamanta rimac tiyanmi, pai ñucamanta rimashca shuti can.
43005033	"Cancuna runacunata Juanpacman cacharcanquichic ñucamanta tapuncapac, pai rimashcaca shuti can.
43005034	Chaita mana rimanichu "ricuyacta mutsuni" nishpa; cancuna quishpichi tucuncapac nishpa rimani.
43005035	"Juan achic shina ricuchicurca, cancunaca pai ricuchishcahuan mana unaichu cushiyashun nircanquichic.
43005036	Ñuca shuc ñucamanta rimacta charini, Juanmanta yalli cac. Ñuca rurashcacuna Yaya nucata cachamushcata ricuchinun; Yaya mincahuacpi, chai rashcacunata ruracuni.
43005037	Cachamuhuashca Yayallata ñucamanta huiñai riman; cancuna mana imura paita uyarcanquichic, mana imura paita ricurcanquichic.
43005038	Dios rimashca shimita mana uyanquichic, pai cachamushcata mana inishcamanta.
43005039	Dios quillcashcacunata allita ricuc canquichic, chaicunapi huiñai causaita tarishun yuyarishpa; chai quillcashcacunaca ñucamanta rimanun;
43005040	ranti, cancuna mashcashca causaita charincapac ñucaman shamunata mana munanquichichu.
43005041	"Mana runacunapacpi jahuayachi tucunata munanichu.
43005042	Ashtahuanpash, cancunata ricsini, cancuna Diosta mana llaquishcata yachani.
43005043	Ñuca Yayapac shutipi shamurcani, cancunaca mana chasquihuanquichic; ranti, shuc paipac quiquin shutipi shamucpi, paita chasquinquichic,
43005044	¿Imashna inina ushanquichic cancunapuralla chacchanacushpa causashpa, Diosllapi chacchai tucunata mana munashpa?
43005045	Cancunata juchachic Moisesmi, cancuna inishca Moises, "paita ininchic" nishpa ninquichic mari.
43005046	Yancamanta chashna rimanquichic. Cancuna Moisesta inishpa, ñucatapash ininquichicman, ñucamanta mari Moises quillcashpa saquirca.
43005047	Ranti, cancuna Moises rimashcata mana inishpa, ñuca rimashcata pishi ininquichic.
43006001	Shuc punchacuna huasha, Jesus Galipeapi tiyac cucha chinpaman rirca.
43006002	Achca runacuna, Jesus uncuccunata janpincapac mana raipaccunata ruracpi ricushpa, paita catinurca.
43006003	Jesus shuc urcuman yachachishcacunantin sicashpa, chaipi tiyarirca.
43006004	Judiocunapac pascua raimi ña pactamurarca.
43006005	Jesus, achca runacuna paita catishpa shamucpi ricushpa, Felipeta nirca: —¿Maipi tantata rantishun caicunata carancapac?
43006006	Felipeta camashpalla chashna rimarca, pai ima ranata yacharca mari.
43006007	Felipe cutiparca: —Tanta ishcai patsac sucre tupu mana pactancachu, caran shuc ansa micuncapac.
43006008	Shuc yachachishca runa, Andres shutiyuc Simon Pedropac huauqui, nirca: —
43006009	Caipi tiyan shuc huanpra; pichca cebada tantata ishcai yacu aichantin charin. ¿Pactancachu ima chari tucuicunata carancapac?
43006010	Chaita uyashpa Jesus nirca: —Runacunata tiyarichichic. Chai panpa yapa quihuayuc carca; tiyarinucpi, caricunalla pichca huarancashi canurca.
43006011	Jesus, tantacunata japishpa, Diosta pacrachushpa, runacunata cararca. Yacu aichatapash cararca, caran shuc munashca tuputa.
43006012	Pacta micunucpi, Jesus yachachishcacunata nirca: —Puchushcacunata pallaichic ama imapash huacllirincapac.
43006013	Pallanucpi, pichca tantamanta puchuscahuan chunca ishcai ashanca juntarirca.
43006014	Runacuna, Jesus chai mana raipacta ruracpi ricushpa, ninurca: -¡Mana pacha! Caimi cai allpaman shamunca rashca profeta.
43006015	Chaita. uyashpa, Jesus aputa rancapac paita pushanca rashcata atipashpa, urcu jahuaman sapalla rirca.
43006016	Ña tutayaracpi, yachachishcacuna cuchaman uraicunurca;
43006017	shuc canuapi yaicushpa, cuchata chinpancapac callarinurca Cafarnaun llactaman pactancapac. Ña unai tuta cacpi, Jesus chaira mana shamushcarca.
43006018	Yuyaita huairacpi, yacu piñarirca, jatun bacu jatarinurca.
43006019	Cahuishpa cahuishpa paichca kilometro tupu purinucpi, Jesus yacu jahuata purishpa paicunapacman mayanyamushcata ricunurca; mayanyamucpi ricushpa, upata mancharinurca.
43006020	Jesus paicunata nirca: —¡Nucami cani, ama manchaichichu!
43006021	Paicuna Jesusta canuapi yaicuchishun nishpa, manapash unaipi paicuna rirashca allpaman pactanurca.
43006022	Cayantiman, chinpapi saquirishca runacuna shuc canualla tiyashcata ricunurca, chai canuapi yachachishcacunalla rinushcarca. Jesus mana rishcarca paicunahuan.
43006023	Tiberiades llactamanta shuc canuacuna shamunurca, Jesus Diosta pacrachushpa runacunata carashca mayanpi llutarishpa.
43006024	Chaipi tiyashca runacuna, Jesus yachachishcacunantin illanucpi ricushpa, chai canuacunapi yaicushpa, Jesusta mashcashpa Cafarnaunman rinurca.
43006025	Cucha chinpaman pactashpa, yacu patapi Jesusta ricushpa, paita tapunurca: —Yachachiccama, imura caiman pactarcanqui?
43006026	Jesus cutiparca: —Shuti pacha nini, cancuna mana mashcahuanquichic mana raipaccunata atipashcamanta, tantata sacsacta micushcamanta mashcahuanquichic.
43006027	Tucuric micunamanta ama llancaichichu, shuc sami micunamanta llancaichic, nicpi mana tucuric, huiñai causaita cuc micunamanta; cai RUNA chai micunata cancunata caranca, paita mari Dios Yaya chashna rancapac mincarca.
43006028	Chaita uyashpa, tapunurca: —¿Imata rurashpa Dios munashcata rurashun?
43006029	Jesus cutiparca: —Caimi Dios munashca: pai cachamushcata inichic.
43006030	Chashna nicpi, cuti tapunurca: —¿Ima munanayacta ricuricta ruranqui, ñucanchic chaita ricushpa inincapac?
43006031	Ñucanchic ñaupacuna chunlla allpapi "maná" nishca micunata micunurca; cashna mari quillcara tiyan: "Jahua pachamanta tantata paicunata cararca".
43006032	Jesus paicunata cutiparca: —Chai jahua pachamanta tantata mana Moiseschu cararca, nuca Yayami quiquin jahua pachamanta tantata caran.
43006033	Dios carashca tantaca jahua pachamanta uraicushca runami: paimi runacunata causachic tanta.
43006034	Chashna rimacpi, paicuna ninurca: —Apunchic, chai laya tantata huinai ñucanchicta carai.
43006035	Jesus cutiparca: —Ñucami cani causaita cuc tanta. Ñucaman shamuc mana imura yarcancachu, nucapi inic mana imura upianayancachu.
43006036	Ranti, ña rimarcani, cancuna ñucata ricushpallata mana ininquichic.
43006037	Yaya cachashcacuna tucuilla ñucapacman shamunun; ñucapacman shamuc runacunata mana callpachishachu.
43006038	Jahua pachamanta mana shamurcanichu ñuca muñashcata rancapac, ñucata cachamuc munashcata rancapac shamurcani.
43006039	Ñucata cachamuc Yaya munashca caimi: "Ñuca canman cushcacunata mana shucllatapash chincachinquichu, puchucai puncha tucuicunata causarichinqui", chashna nishpa nihuarca Dios Yaya.
43006040	Ñuca Yaya munashca cashna mari can: Diospac Churita ricshispa iniccuna huiñai causaita charinuchun, ñucaca paicunata puchucai puncha causachina cani.
43006041	Chairaicu, judiocuna Jesusta huashata rimai callarinurea, pai "ñuca jahuapachamanta uraicushca tantami cani" nishpa nishcamanta.
43006042	Paicunapura rimariranurca: —¿Cai Jesus shutiyuc runa manachu Josepac churi can? paipac yayata, paipac mamata ricsinchic. ¿Imaraicu cunan "ñuca jahua pachamanta uraicushcami cani" nin?
43006043	Chaslina rimaranucpi, Jesus paicunata nirca: —Ama yanca rimanacuichichu.
43006044	Manapí nucaman shamun, ñucala cachamushca Yaya paita mana pushamucpi; ñucaca puchucai puncha paita causarichisha.
43006045	"Profetacuna quillcashcacunapi cashna quillcara tiyan: "Dios tucui runacunata yachachinca". Tucui Yayata uyaccuna, paimanta yachacuccunapash ñucaman shamununca.
43006046	Manapí Yayata ricurcachu; shucllami paita ricurca: Paimanta shamuc runa, pailla Yayata ricurca. "Shuti pacha cancunata nini: Ñucapi imc mana rucuric causaita charin. Ñuca causaita cuc tantami cani.
43006049	Cancunapac ñaupacuna chunlla allpapi "maná" nishca mucunata micunurca, micushpallata huañunurca;
43006050	ranti, ñuca jahua pachamanta uraicuc tantamanta rimani; chaita micuc runa mana huañunchu.
43006051	Ñuca jahua pachamanta uraicushca causac tantami cani; chai tantata micuc huiñai causanca. Ñuca cunca rashca tantaca ñuca aichami can; chaita cushami runacuna causancapac.
43006052	Chashna rimacpi, judiocuna paicunapura piñashpa rimai callarinurca, nishpa: —¿Imashnami cai runa paipac quiquin aichata ñucanchicta caranca?
43006053	Jesus paicunata nirca: —Shuti cancunata nini: Cancuna cai RUNApac aichata mana micushpa, paipac yahuarta mana upiashpa, mana causaita charinquichichu.
43006054	Ñuca aichata micuc runa, ñuca yahuarta upiac runa huiñai causaita charin; ñucaca puchucai puncha paita causarichisha.
43006055	Ñuca aicha shuti pacha micunami; ñuca yahuar shuti pacha upianami.
43006056	Ñuca aichata micuc, ñuca yahuarta upiac ñucahuan llutarishcami can, ñuca paihuan llutarishcami cani.
43006057	"Ñucata cachamushca Yaya causayuc can, ñucaca paimanta causani; chashnallata, ñucata micuc ñucamanta causanca.
43006058	Jahua pachamanta uraicushca tantamanta rimani; chai tanta mana cancunapac ñaupacuna micushca tanta shinachu; paicuna micushpallata huañunurca; ranti, cai tantata micuc huiñaipac causanca.
43006059	Jesus chai shimicuna tantarina huasipi rimarca, Cafarnaun llactapi.
43006060	Jesus rimashcacunata uyashpa, huaquin yachachishcacuna ninurca: —Pai rimashca shimi mana chasquipacchu; yancamanta paita catinchic.
43006061	Jesus, paicuna yuyashcata yachashpa, nirca: —¿Nuca rimashcachu cancunata pihachin?
43006062	¿Cai RUNA ñaupa tiashcaman sicaracta ricushpa, imata ninquichicman?
43006063	Samai causaita cucmi; aicha mana imapac can, Ñuca cancunaman rimashca shimicunaca samaimi, causaimi canun.
43006064	Ranti, cancunamanta huaquincuna chaira mana ininunchu. Chashna rimarca Jesus mana iniccuta callarimanta ricsishcaraicu; chashnallata, paita japichinca rashca runata ricsirca. Huasha nirca: —Chairaicu cancunata rimarcani nishpa: Manapí nucaman shamuna ushan, Yaya mana pushamucpi.
43006066	Chai pachamanta, achca yachachishcacuna paita jichunurca, paihuan ña mana puriccunachu carca. Chashnapi Jesus chunca ishcai apostolcunata tapurca: —¿Cancunapash ñucata jichunata munanquichichu?
43006068	Simon Pedro cutiparca: —Apunchic, ¿pipacman rishun? Canlla huiñai causaita cuc shimicunata charinqui.
43006069	Can Diospac Churi cashcata ña inircanchic yachanchicpash.
43006070	Jesus paita cutiparca: —¿Manachu ñuca cancunata chunca ishcaita acllarcani? Chashnapash, cancunamanta shuc supai can.
43006071	Chashna nishpa, Simonpac churi Judas Iscariotemanta rimarca, Judas mari Jesusta japichinca racmi, chunca ishcaicunamanta cashpallata.
43007001	Shuc, punchacuna huasha, Jesus Galilea suyuta purirarca. Judeapi saquirinata mana munarcachu, judio apucuna paita huañuchincapac masheahurca mari.
43007002	"Tanpucuna" nishca raimi pactamuracpi, judiocunapac jatun raimi cacpi,
43007003	aillucuna Jesusta ninurca: —Ama caipi saquirichu; Judeaman ri, chaipi tiyac canta caticcuna can rurashcacunata ricunuchun.
43007004	Ricsi tucusha nic runaca rashcacunata mana pacalla ruran. Can mana raipaccunata rurashpa, tucuicunapac ñaupacpi chaicunata ruranqui.
43007005	Chashna rimanurca paipac aillucunapash mana paipi inishcaraicu.
43007006	Jesus paicunata nirca: —Ñuca pacha chaira mana pactamun; cancunapac ima pachapash alli can.
43007007	Cai pachamantacuna cancunata mana chicninunchu; ranti, ñucata; chicninun, paicuna rurashca mana alli cashcata ricuchini mari.
43007008	Raimiman richic cancuna; ñuca mana rishachu, ñuca puncha chaira mana pactarin.
43007009	Chai shimicunata rimashca huasha Jesus Galileapi saquirirca.
43007010	Ranti, Jesuspae aillucuna raimiman rishca huasha, paipash Jerusalenman sicarca; mana runacuna ucupi, sapalla rirca.
43007011	Judio apucuna raimi punchacunapi paita mashcaranurca nishpa: —¿Maipi tiyan chai runa?
43007012	Runacunapura achcata Jesusmanta rimarirarca. Huauquincuna ninurca: "Alli runami"; ranti, shuccuna ninurca: "Manalli can, runacunata umachin mari".
43007013	Ranti, manapí paimanta runacuna ucupi rimarca, judio apucunata manchashcamanta.
43007014	Chaupi raimi huasha, Jesus Diospac huasiman yaicurca runacunata yachachincapac.
43007015	Judiocuna mancharishpa ninurca: —¿Cai runa imashna chashna achcata yachan, mana yachachishca cashpa?
43007016	Jesus nirca: —Ñuca yachachishca mana ñucamantachu, ñucata cachamushcamantami.
43007017	Dios munashcata pactachisha nic runa, ñuca yachachishca Diosmantachu shamushcata ñuca quiquinmantachu rimarashcata ricsincami.
43007018	Quiquinmanta rimac runacunapacpi chacchai tucuncapac riman; ranti, shuc runa paita cachamushcapacpi chacchai tucunata munashpa, chai runa allita rimacmi, paita inina can,
43007019	¿Manachu Moises camachic quillcata cancunaman curca? Chashnapash, cancunamanta shucllapash chaita mana pactachinchu. ¿Imaraicu ñucata huañuchinata munanquichic?
43007020	Runacuna paita ninurca: —¡Can supaita charinqui! ¿Pimi canta huañuchinata munan?
43007021	Jesus cutiparca: —Tucuicuna mancharinquichic, ñuca, samana puncha, shuc mana raipacta rurashcamanta.
43007022	Uyahuaichic: Moises "huahuacunapac pincai carata pitina can" nishpa rimacpi (chaita rana mana Moisesmantachu shamun, cancunapac naupacunamanta shamun), cancuna chaita ruranquichic, samana puncha cacpipash.
43007023	Chaita samana puncha rana usharicpi Moises rimashcata pactachincapac, ¿imaraicu piñahuanquichic shuc uncuc runata janpishcamanta samana punchapi?
43007024	Ama ricurishcamantalla taripaichichu. Cancuna taripana cacpi, cuscata taripanquichic.
43007025	Chashna rimacpi Jesus, huaquin Jerusalenpi causaccuna tapunurca: —¿Manachu cai runata mashcaranun huañuchincapac?
43007026	Ricuichic: tucuicunapac ñaupacpi rimaran, paita mana imata ninun. ¿Cai runa Mesias cashcata ñucanchic apucuna ininunchu ima chari?
43007027	Chashnapash, cai runa maimanta shamushcata yachanchic; ranti, Mesias shamucpi, maimanta shamushcata manapí yachancachu.
43007028	Chashna ninucpi uyashpa, Jesus Diospac huasipi yachachishpa, sinchi shimihuan nirca: —"Canta ricsinchic, can maimanta shamushcata yachanchic" nishpa ninquichic: ranti, ñuca mana ñuca munaimanta caipi tiyanichu; shucmi tiyan, pai cusha nishcata pactachicmi; pai ñucata cachamuhuarca, paitaca mana ricsinquichic.
43007029	Ñuca paita ricsini, paimanta mari shamuni, paimi ñucata cachamuhuarca.
43007030	Chashhapi, "paita japishunchic" ninurca: ranti manapi paita japirca, pai huañuna pacha mana pactashcaraicu.
43007031	Achca runacuna paita ininurca; ninurca: —Mesias shamushpa, ¿cai runamanta ashtahuan mana raipaccunata rurancachu?
43007032	Fariseocuna, Jesusmanta runacuna rimarashcata uyashpa, pacriyaya apucunapacman rinurca; paicunahuan rimarishpa, Diospac huasita ricuc chapacunata cachanurca "Jesusta japichic" nishpa.
43007033	Jesus nirca: —Mana unaita cancunahuan tiyashachu, ñucata cachamushcapacman ticrana cani.
43007034	Ñuca ricpi, mashcahuanquichic, ranti mana tupahuanquichic; ñuca tiyanca rashcaman mana rina ushanquichic.
43007035	Chaita uyashpa, judiocuna paicunapura rimarinurca: —¿Maiman rinata munanca cai runa, ñucanchic mana paita tupana ushancapac? ¿Griegocunahuan causac judiocunapacman rincachu, paicunata yachachincapac?
43007036	¿Imata nishpa chai shimicunata rimarca: "mashcahuanquichic, ranti mana tupahuanquichic; ñuca tiyanca rashcaman man rina ushanquichic"? ¿Imata nishpa chashna nirca?
43007037	Raimi puchucai puncha tucui punchacunamanta ashtahuan jatun carea. Jesus, Diospac huasipi shayarishpa, sinchi shimihuan nirca: —Upianayac ñucaman shamuchun, ñucata inic upiachun.
43007038	Quilleara tiyan: "Nucata inic runapac shuncumanta causac yacucuna llucshinunca".
43007039	Jesus chashna rimashpa, paita iniccuna chasquinca rashca Samaimanta rimarca; chai Samai chaira mana shamushcarca, Jesus chaira mana sumacyachishca cacpi.
43007040	Huaquin runacuna, Jesusta uyashpa, ninurca: —Cai runa shamuna cac Profetami.
43007041	Shuccuna ninurca: —Cai runa Mesiasmi. Ranti, shuccuna ninurca: —Mana. Mesias mana Galileamantachu canca.
43007042	Diospac quillcacuna ninun: "Mesias Davidpac aillucunamanta canca, Belen llactapi pacarinca, chai llactamanta mari carca Curaca David".
43007043	Shinacpi, Jesus-raicu runacuna chican chican tucunurca.
43007044	Huaquincuna paita japinata munanurca, ranti manapí paita japirca.
43007045	Chapacuna ticramushpa, fariseocunapacman pacriyayacunapacman rinurca; paicuna tapunurca: —¿Imaraicu mana pushamurcanquichic chai runata?
43007046	Cutipanurca: —¡Mana pacha! ¡Manapi runa pai rimashca shina riman!
43007047	Fariseocuna ninurca: —¿Cancunapash umachi tucurcanquichichu?
43007048	¿Apucunamanta, fariseocunamantapash shucllapash Jesuspi inishcachu? Mana.
43007049	Chai yanca runacunalla, camachic quillcata mana yachaccunalla paita ininun; chai runacuna maldisiashca canun.
43007050	Chashna ninucpi, Nicodemo, Jesus-huan rimarincapac shuc tuta rishca runa, fariseo bulamanta cashpa, paicunata nirca:
43007051	—¿Shuc runata cautsayachina usharinchu manarac paita uyacpi, pai rurashcata yachancapac?
43007052	Fariseocuna paita cutipanurca: —¿Canpash Galileamantachu canqui? Quillcacunata ricunqui yachancapac; chaicunata yachashpa, Galileamanta mana shuc profetallapash shamushcata ricunqui.
43007053	Chashna ninucpi, caran runa paipac huasiman rirca.
43008001	Jesus Olivos urcuman rirca.
43008002	Cayantin puncha, tutamanta, Diospac huasiman ticrarca. Tucui runacuna paipacman shamunurca; pai tiyarishpa, paicunata yachachi callarirca.
43008003	Camachic quillcata yachaccuna fariseocunantin shuc manalli huarmita pushamunurca; chai huarmi shuc carihuan juchallishca ucupi japi tucushcarca. Paita chaipi tiyaccuna chaupi shuncupi shayachishpa,
43008004	Jesusta ninurca: —Yachachiccama, cai huarmi shuc carihuan juchallishca ucupi japi tucurca.
43008005	Chai laya huarmicunata "rumihuan shitashpa huañuchina can" Moisespac camachic quillca nin. ¿Canca imata ninqui?
43008006	Jesusta camashpa chaita tapunurca paita cautsayachincapac. Tapunucpi, Jesus jahualla tiyarishpa, allpapi maqui rucahuan quillcai callarirca.
43008007	Cutillata tapunucpi, Jesus shayarishpa nirca: —Cancunamanta maicanpash jucha illac cashpa, ñaupac rumita shitachun.
43008008	Cutillata jahualla tiyarishpa, allpapi quillcashpa catirca.
43008009	Paicuna, Jesus rimashcata uyashpa, shuc shuc llucshinurca; rucucuna ñaupacta llucshinurca; manapi saquirirca; Jesus sapalla tiyarca paipac ñaupacpi shayac huarmintin.
43008010	Jesus jatarishpa, huarmita tapurca: —Huarmi, ¿maipi tiyanun canta juchachiccuna? ¿Manapí canta cautsayachircachu?
43008011	Huarmi nirca: —Manapí, apulla. Jesus paita nirca: —Ñucapash mana canta cautsayachinichu. Rilla, ama cuti juchallichu.
43008012	Chai huasha, Jesus runcunata yachachishpa nirca: —Ñuca cai pacha achicmi cami; ñucahuan puric mana tutapi causanchu, causaita cuc achicta charinca.
43008013	Chashna rimacpi, fariseocuna paita ninurca: —Can quiguinpacpi ricuyac canqui; can ricuyae shina rimashca mana imagac can.
43008014	Jesus cutiparca: —Ñuca rimashca balinmi, ñuca quiquinpacpi ricuyac shina rimashpallata. Ñuca maimanta shamushcata, maiman rishcata yachani mari, ranti cancuna mana yachanquichic.
43008015	Cancuna runa yachai taripanquichic. Ñuca manapi taripanichu;
43008016	ñuca shuc runata taripacpi, ñuca taripashca alli canman; mana mari ñucalla taripani; cachamuhuashca Yaya ñacahuan pacta taripan.
43008017	Cancunapac camachic quillcapi cashna quillcara tiyan: "Ishcai runa chaipuraila rimanucpi, paicuna rimashca shuti can, paicunata injna can".
43008018	Chashna cacpi; ñuca shuc ricuyac cani; ñucata cachamushca Yayapash ricuyac can, ishcaipura canchic.
43008019	Chashna rimacpi uyashpa, paita tapunurca: —¿Maipi tiyan canpac Yaya? Jesus cutiparca: —Cancuna mana ñucata ñuca Yayatapash ricsinquichic; ñucata ricsishpa, ñuca Yayatapash ricsinquichicman.
43008020	Jesus chai tucuita Diospac huasipi yachachishpa rimarca, camari malacuna mayanpi. Manapí paita japirca, japi tucuna pacha mana mari pactarishca carca.
43008021	Jesus judiocunata nirca: —Ñuca rishami; cancuna mashcahuanquichic; ranti, cancunapac juchahuan huahunquichic. Ñuca rinaman mana ushanquichic shamuncapac.
43008022	Judiocuna paicunapura rimarinurca: —Pai quiquinllata huañurincachu imata, pai rinaman ñucanchic mana rina ushashcata nin mari.
43008023	Jesus paicunata nirca: —Cancuna cai pachamanta canquichic; ñuca jahua pachamanta cani.
43008024	Chairaicu nircani: Cancunapac juchahuan huanunquichic. Ari, ñuca cac cashcata cancuna mana inishpa, cancunapac juchahuan huañunquichic.
43008025	Chaita uyashpa, paita tapunurca: —¿Pitac canqui? Jesus paicunata cutiparca: —Callarimanta rimarani cunan rimashcallata.
43008026	Achcacunata yachani cancunamanta; cancunata cautsayachina ushaiman, ranti mana munanichu; ñuca Yayamanta huillasha, pai mari ñucata cachahuarca, paica shutita riman; ñuca paimanta yachashcata runacunata huillani.
43008027	Jesus Yayamanta rimarashcata paicuna mana atipanurcachu.
43008028	Chairaicu paicunata nirca: —Cancuna cai RUNAta cruspi jatachishpa ninquichic: Shuti pacha, pai cacmi carca; pai quiquinmanta mana imata rashcachu; Yaya paita yachachishcallata rimarca.
43008029	Ñucata cachamuhuashca ñucahuan tiyan; mana imura sapalla saquihuarca, pai munashcata mari huiñai pactachini. Jesus chashna rimashcapi, achca runacuna paipi ininurca.
43008031	Jesus paipi inic judiocunata nirca: —Cancuna shuti jinu ñuca yachachishca cancapac, ñuca rimashcata pactachishpa causana canquichic;
43008032	chashna causashpa, shuti cashcata yachanquichic; shuti cáshcaca cancunata quishpinca.
43008033	Cutipanurca: —Ñucanchic Abranmanta mirashcacuna canchic, manapi ñucanchicta huatara charirca, ¿Imaraicu ninqui "quishpira canquichic" nishpa?
43008034	Jesus cutipashpa nirca: —Shuti cancunata nini: juchayuc runata jucha huatashcata charin.
43008035	Huatara rúnaca mana huiñaipac aillu can; ranti, churi huiñaipac aillu can.
43008036	Shinacpi, churi cancunata quishpichicpi, shuti pacha quishpira canquichic.
43008037	Cancuna Abraanmanta mirashcacuna cashcata yachani; chashnapash, ñucata huañuchinata munanquichic, ñuca rimashcata mana pactachinayashpa.
43008038	Ñuca Yaya ricuchihuashcata huillani, cancunaca cancunapac yaya nishcata rurac canquichic.
43008039	Chaita uyashpa ninurca: —¡Ñucanchic yaya Abraanmi! Jesus paicunata cutiparca: —Cancuna shuti pacha Abraanpac churicuna cashpa, pai rurashcata ruranquichicman.
43008040	Ranti, cancuna ñucata huahuchinata munanquichic, Dios yachachihuashca shutita rimacpipash. ¡Abraan mana imura chashna rurarcachu!
43008041	Cancunapac yaya rurashca shinallata ruranquichic. Chaita uyashpa ninurca: —¡Ñucanchic mana huaira huahuacuna canquic, shuc yayallata charinchi: Dios!
43008042	Jesus paicunata cutiparca: —Dios cancunapac yaya cacpi, ñucata llaquinquichicman, Diosmanta mari shamurcani, Diospac shutipi tiyani caipi. Mana ñuca quiquin munaimanta shamurcanichu, Dios ñucata cachamuhuarca.
43008043	¿Imaraicu ñuca rimarashcata mana atipana ushanquichic? Cancuna mana munashcaraicu ñuca shimita uyana.
43008044	Cancunapac yaya supai apumi; cancuna paipaccuna canquichic, pai munashcata rurana munanquichic. Callari pachamanta pai huañuchisiqui can. Mana imura shutita rimarcachu, paipi shuti illan mari. Pai llullashcapi, pai cashca shina riman; pai llullaisiqui mari can, llullanapac yaya can.
43008045	"Ranti, ñuca shutita rimacpi, cancuna mana inihuanquichic.
43008046	Ricushun: ¿Cancunamanta maican ñuca shuc juchallatapash charishcata ricuchinca? Shutita rimacpica, ¿imaraicu mana inihuanquichic?
43008047	Diosmanta cac runa Dios rimashcata uyan; ranti, cancuna mana Diosmanta cashpa, ñucata mana uyahuanquichic.
43008048	Chashnapi, Judiocuna paita ninurca: —Can Samariamanta runa canqui, supai japishca runa canqui nishpa shutita rimanchic.
43008049	Jesus paicunata cutiparca: —Ñuca mana supai japishca runachu cani, ñuca Yayata yupaichani; ranti, cancuna ñucata millahuanquichic.
43008050	Ñucata yupachihuaichic nishpa mana purinichu, ñucata yupaichac tiyanmi, paimi taripanca.
43008051	Shuti cancunata nini: Ñuca rimashcata uyac runa mana huañuncachu.
43008052	Chaita uyashpa ninurca: —Cunan shuti pacha yachanchic can supai japishca runa cashcata. Abraan huañurca, tucui profetacunapash huañunurca; canca ninqui: Ñuca rimashcata uyac runa mana huañuncachu.
43008053	¿Ñucanchic yaya Abraanmanta yallichu canqui? Pai huañurca profetacunapash huañunurea. ¿Pimi canqui nishpata yuyanqui?
43008054	Jesus cutiparca: —Ñucallatata yupaichacpi, mana imapac can. Ranti, ñucata yupaichac ñuca Yayami; cancuna "pai ñucanchic Diosmi" ninquichic,
43008055	paita mana ricsishpallata. Ñuca, ranti, paita ricsini "paita mana ricsinichu" nishpa, cancuna shina llullaisiqui caiman. Ranti, shuti pacha paita ricsini, pai rimashcata uyani
43008056	Cancunapac yaya Abraan, cai punchata ricunayashpa, cushiyarca; ricushca huasha cushihuan juntarirca. —
43008057	Chashna rimacpi uyashpa, judiocuna ninurca: —¿Pichca chunca huatata manarac charishpa, Abraanta ricurcani nishpa ninquichu?
43008058	Jesus cutiparca: —Ari, manarac Abraan pacarishcapi, ñuca ña tiyarcani.
43008059	Cashna nicpi Jesus, judiocuna paita shitancapac. Jesus miticushpa, Diospac huasinmanta llucshirca.
43009001	Shuc puncha, Jesus shuc ñausa pacarishca runahuan tuparirca.
43009002	Yachachishcacuna Jesusta tapunurca: —Yachachiccama, ¿pipac juchamanta cai runa ñausa ñahui pacarirca? ¿pai quiquinpac juchamantachu? ¿yayacunapac juchamantachu?
43009003	Jesus cutiparca: —Mana paipac juchamantachu, mana yayacunapae juchamantachu. Chashna tucurca cai runapi Diospac ushai ricurincapac.
43009004	Chaira puncha cacpi, ñuca Yaya mincahuashcata rurana cani. Tuta mayanyaran, tutapi mana llancaipac can. Ñuca cai pachapi tiyashpa, cai pacha achicmi cani.
43009006	Chashna rimashpa, Jesus allpapi tiucarca tiucahuan turuta rarca, turuta ñausa runa ñahuicunapi llutarca.
43009007	Huasha paita nirca: —Siloé nishca yacupi maillaricri (Siloé nishpa "Cachashca" nin). Chai runa chaita uyashpa maillaricrirca, ricushpa ticramurca.
43009008	Paita ricsiccuna, diosmantata mañarashcata ricushcacunapash ninurca: —¿Cai runa manachu diosmantata mañac tiyacuc carca?
43009009	Huaquincuna ninurca: —Shuti, paimi can. Shuccuna ninurca: —Mana, shuc can, pailla yachic shina ricurin. Pai nirca: —Ñucallata cani. Chashnapi, paita tapunurca: —¿Imanata cunan ricuna ushanqui?
43009011	Paicunata cutiparca: —Chai Jesus shutiyuc runa turuta rarca, ñuca ñahuicunapi llutarca, Siloé yacuman maillaricri nihuarca. Ñucata rircani, maillarircani, cunan ricuni.
43009012	Chashnapi, paita tapunurca: —¿Maipi tiyan chai runa? Pai nirca: —Mana yachanichu.
43009013	Ñausa cashca runa fariseocunapacman pushanurca.
43009014	Jesus turuta rashcapi hausa runapac ñahuicunata alliyachincapac, samana puncha carca.
43009015	Fariseocuna paita tapunurca: —¿Imashnata ricui callarircanqui? Pai cutiparca: —Turuta ñahuicunapi llutahuarca; ñahuicunata maillashpa, ricui callarircani.
43009016	Huaquin fariseocuna ninurca: —Chai runa mana Diosmantachu can, samana puncha llancarca mari. Shuccuna ninurca: —¿Juchayuc runa ushancachu chashna rancapac? Chican chican yuyarinurca;
43009017	chairaicu ñausa runata tapunurca: —¿Canca imata ninqui canpac ñahuicunata alliyachishca runamanta? Pai cutiparca: —Profeta cashcata nini.
43009018	Judiocuna mana ininurcachu chai runa ñaupa ñausa cashcata; chairaicu, paipac yayacunata cayanurca paicunata tapuncapac: —
43009019	¿Cancunapac churichu cai runa? ¿ñausachu pacarirca? ¿imashnata cunan ricun?
43009020	Cutipanurca: —Cai ñucanchic churi cashcata yachanchic; ñausa pacarishcatapash yachanchic; ranti, imashnata cunan ricushcata mana yachanchichu; pimi paita alliyachishcata mana yachanchichu. Paillatata tapuichic; yuyayuc can, paillata rimanca.
43009022	Chashna rimanurca judiocunata manchashcaraicu, judiocuna rimanushcarca mari "tantarina huasimanta jichui tucununca Jesus Mesias cashcata niccuna".
43009023	Chairaicu, ñausa runapac yayacuna ninurca "paillatata tapuichic, yuyayuc can" nishpa.
43009024	Judiocuna chai ñausa pacarishca runata cutillata cayashpa ninurca: —Diospac ñaupacpi shutita rimai. Chai runa juchayuc cashcata yachanchic.
43009025	Pai cutiparca —Juchayucchu canca, mana juchayuc canca ima chari. Ñuca caitami yachani: Ñuca ñausa carcani, cunan ricuna ushani.
43009026	Fariseocuna cutillata paita tapunurca: —¿Imata rurashpa canpac ñahuicunata alliyachirca?
43009027	Cutiparca: —Ña rimarcani, cancunaca mana inihuanquichic. ¿Imapac cutillata uyana munanquichic? ¿Cancunapash paita catinata munanquichichu?
43009028	Chashnapi, paita camishpa ninurca: —Can paita catic canqui; ñucanchic Moisesta catinchic.
43009029	Dios Moisesta rimashcata yachanchic; ranti, cai runa maimanta cashcatapash mana yachanchic.
43009030	Chai runa nirca: —Cancunata uyashpa mancharinimi; pai maimanta shamushcata mana yachanquichic, paica ñuca ñahuicunata alliyachirca.
43009031	Dios juchayucta mana uyashcata tucui runa yachan; Dios alli runata uyan, pai rimashcata pactachicta uyan.
43009032	Callarimanta pacha, mana uyarishcachu shuc runa ñausa pacarishcapac ñahuicunata alliyachishcata.
43009033	Cai runa mana Diosmanta cashpa, mana pai rashcata rana ushanman.
43009034	Chashna nicpi, fariseocuna paita ninurca: —¿Can pacarishcamanta juchalla aparishca canqui, ñucanchítaca yachachinayanquichu? Chashna nishpa, paita tantarina huasimanta jichunurca.
43009035	Jesus chai runata shitanushcata uyashpa, paihuan tuparishpa, nirca: —¿Diospac Churita ininquichu?
43009036	Runa nirca: —¿Pitac can ñuca paita inincapac?
43009037	Jesus paita cutiparca: —Paita ricushcanqui, canhuan rimariran; ñucami cani.
43009038	Chaita uyashpa, chai runa Jesuspac ñaupacpi cuncurishpa nirca: —¡Ininimi, Apunchiclla!
43009039	Huasha Jesus nirca: —Ñuca cai pachaman shamurcani runacunata shucta shucmanta chicanyachincapac; chaimanta, mana ricuccuna ricununca; ricuccunaca ñausa tucununca.
43009040	Chaita uyashpa chaipi tiyac fariseocuna Jesusta ninurca: —¿Ñucanchipash ñausachu canchic?
43009041	Jesus paicunata cutiparca: —Cancuna ñausa cashpa, jucha illac canquichicman; ranti, "ricunchicmi" nishpa nicpi, cancunapac jucha ashtahuan saquirin.
43010001	"Shuti cancunata nini: Maicanpash obeja curralman puncuta mana yaicushpa, shuhuami.
43010002	Obejacunata ricuccama puncuta pascashpa yaicun.
43010003	Puncuta ricuccama paiman pascan, obejacuna paipac shimita uyanun; pai obejacunata quiquin shutihuan cayan, canchaman paicunata llucshichin:
43010004	Tucui paipac obejacunata llucshichishpaca, paicunata ñaupashpa rin; obejacunaca paita catinun, paipac shimita ricsinun.
43010005	Chican runaman mana catinuncachu; ashtahuan, paimanta miticununca, paipac shimita; mana ricsishcaraicu.
43010006	Chai laya shimicunahuan Jesus judiocunata rimarca; paicuhaca Jesus rimashcata mana japinurcachu.
43010007	Huasha Jesus nirca: —Shuti cancunata nini: Ñuca obejacuna yaicuna puncumi cani.
43010008	Tucui ñucamanta ñaupac shamushcacuna shuhua canurca, obejacunaca paicunata mana uyanurcachu.
43010009	Ñuca puncumi cani; cai puncuta yaicuc runa quishpichi tucunca; yaicuna, llucshina ushancami pai munashcapi; micunata tarinca.
43010010	Shuhua runa shuhuancapaclla shamun; ñucaca obejacuna causaita charinuchun nishpa shamurcani, alli causaita charinuchun nishpa.
43010011	"Ñuca alli michic cani. Alli michic obejacunaraicu huañun.
43010012	Ranti, cullquiraiculla llancac runa, puma shamucpi ricushpa, obejacunata jichushpa callpan; pumaca obejacunata chausichin, huaquincunata huañuchin.
43010013	Chai runa cullquita yapachincapaclla llancac cashpa, mana ansallapash yuyarin obejacunamanta.
43010014	-
43010015	Ñuca alli michic cani. Ñuca Yaya ñucata ricshishca shina, ñucapash paita ricsini, obejacunaca ñucata ricsinun. Ñuca causaita obejacunaraicu cuyani.
43010016	Shuc obejacunapash tiyanmi ñuca obeja bulamanta chican; chaicunatapash tantachina cani; ñuca shimita uyanuncami; chaimanta, shuc bulalla, shuc michiclla tucunca.
43010017	"Yaya ñucata llaquin ñuca causaita cuyashcamanta, causaita cutillata japincapac.
43010018	Manapí chai causaita quichuhuancachu, munashpa chaita cuni. Chaita cuncapac ushani huañushpa, chaita cutillata japina ushani causarishpa. Chashna ushanata Yayamanta chasquircani.
43010019	Chashna rimacpi Jesus, judiocuna uyashpa, cutillata chican chican tucunurca.
43010020	Paicunamanta achcacuna ninurca: —¿Imaraicu paita uyanquichic?; supai japishca runa can, nuspa runa can.
43010021	Ranti, shuccuna ninurca: —Supai japishca runa mana pai rimashca shina riman. ¿Shuc supai ushancachu ñausa runata alliyachina?
43010022	Invierno pacha carca; Jerusalenpi jatun raimita ruracunurca Diospac huasita paiman ricuchishca punchata. yuyarishpa.
43010023	Jesus Diospac huasipi tiyarca, "Salomon portico" nishcata purirashpa.
43010024	Judiocuna pai muyucta tantarishpa tapunurca: —¿Imuracama ñucanchita llaquichinqui can pi cashcata mana rimashpa? Can Mesias cashpa, pasacta rimai.
43010025	Jesus cutipashpa nirca: —Nuca cancunata ña rimarcani, cancunaca mana inihuanquichic. Ñuca Yayapac shutipi rurashcacuna pasacta ricuchinun;
43010026	ranti, cancuna mana inihuanquichic mana ñuca obejacuna cashcaraicu.
43010027	Ñuca obejacuna ñuca shimita ricsinun; paicunata ricsini, paicuna ñucata catishpa shamunun.
43010028	Mana tucuric causaita paicunaman cuyani; mana huiñaipac huañuncachu; ñuca maquimanta manapipash paicunata quichunca.
43010029	Ñuca Yayami chai obejacunata cuhuarca; Yayaca tucuita yallinmi. Ñuca Yayapac maquimanta manapí paicunata quichuna ushanca.
43010030	Ñucahuan Yayahuan shuclla canchic.
43010031	Chashna rimacpi uyashpa, judiocuna rumicunata japinurca Jesusta shitancapac.
43010032	Jesus paicunata nirca: —Achca alli rashcacunata cancunapac ñaupacpi rurarcani ñuca Yaya cuhuashca ushaihuan; ¿maican alli rurashcacunaraicu rumihuan shitanata munahuanquichic?
43010033	Judiocuna cutipanurca: —Mana can allita rashcaraicu rumihuan shitanca ranchic; can rimashcahuan Diosta piñashcaraicu canta rumihuan shitanata munanchic; can runalla cashpa, canllatata Dios tucunqui.
43010034	Jesus paicunata nirca: —¿Cancunapac camachic quillcapi manachu quillcara tiyan: "Cancuna dioscuna cashcata ñuca nircani?
43010035	Quillcacuna rimashcata inina can, chaita tucui runa yachan; Diosca paipac shimita rimai tucushcacunata "dioscuna" nishpa nirca.
43010036	Chashna cacpi, ¿imaraicu ñuca "Diospac Churi cani" nishcamanta, "can Diosta piñanqui" nihuanquichic? Diosllata ñucata chicayachishpa cai pachaman cachamuhuarca.
43010037	Mana ñuca Yaya rurashcallata ruracpica, ama inihuaichichu.
43010038	Ranti, ñuca chaicunata ruracpica, cancuna ñucata mana inishpallata, ñuca rurashcacunata inichic; chashna rashpa, Yaya ñucapi tiyashcata, ñucaca Yayapi tiyashcata shuc rai yachanquichic.
43010039	Chai shimicunata uyashpa, judiocuna Jesusta japinata yuyanurca; ranti, Jesus paicunapac maquimanta quishpirirca.
43010040	Jesus Jordan yacu chinpaman ticrarca, ñaupa pacha Juan bautisarashca allpapi saquirirca.
43010041	Achca runacuna paipacman rinurca; paita ricushca huasha ninurca: —Juan mana raipacta mana rurashcapipash, tucui cai runamanta huillashca shuti carca.
43010042	Achca chaipi causaccuna Jesusta ininurca.
43011001	Shuc puncha, shuc Lazaro shutiyuc runa uncushca carca. Betania llactamanta carca; paipac panicuna, Maria shuc, Marta shuc, chai llactallapi causanurca.
43011002	Mariami carca Jesuspac chaquita asnac yacuhuan armachishca, acchahuan chaquichishpa.
43011003	Payapura Jesusman shimita cachanurca nishpa: —Can llaquishca runa uncushcami.
43011004	Jesus, chaita uyashpa nirca: —Cai uncui mana huañuchincapac can, Diosta sumacyachincapac can, Dios Churipash sumacyachi tucunca chaimanta.
43011005	Jesus yapa llaquirca Martata, paipac ñañatapash, paicunapac turi Lazarotapash; chashnapash, Lazaro uncushcata uyashpa, ishcai puncha pai tiyashcallapi saquirirca.
43011007	Chaipac huasha, yachachishcacunata nirca: —Jacuichic Judeaman.
43011008	Yachachishcacuna cutipanurca: —Yachachiccama, ¿ñacalla judiocuna canta rumihuan shitancapac mashcanurca, canca chaiman ticranata munanquichu?
43011009	Jesus paicunata nirca: —¿Manachu puncha ¿chunca, ishcai pachata charin? Punchapi puric mana, tacarinchu punchata ricushpa.
43011010	Ranti, tutata puric tacarincami mana ricushpa.
43011011	Huasha nirca: —Ñucanchic llaquishca Lazaro puñuran, paita ricchachincapac racuni.
43011012	Yachachishcacuna ninurca: —Apunchic, pai puñuracpi alliyancami.
43011013	Jesus chashna rimashpa, Lazaro huañushcata rimashcarca; ranti, yachachishcacuna samahcapac puñurashcata yuyanurca.
43011014	Chashnapi, Jesus pasacta rimarca nishpa: —Lazaro huañushcami.
43011015	Ñuca chaipi mana tiyashcamanta cushiyani cancuna inincapac. Jacuichic, ricucrishun.
43011016	Tomas, Dídimo nishca, shuc yachachishcacunata nirca: —Jacuichic paihuan pacta huañuncapac.
43011017	Jesus pactashcapi; Lazaro chuscu puncha ña panpara carca.
43011018	Betaniamanta Jerusalenman mana caru carca, quimsa kilometro tupushi caru carca.
43011019	Jerusalenmanta achca runacuna shamunushca carca Martata, Mariata cushichincapac Lazaro huañushcamanta.
43011020	Marta, Jesus shamuracpi uyashpa, paita tupancapac llucshirca. Maria huasipi saquirirca.
43011021	Marta Jesus-huan tuparishpa, paita nirca: —Apunchic, can caipi tiyashca cacpi, ñuca turi mana huañunmanchu carca.
43011022	Chashnapash, can imatapash Diosta mañacpi, canta cuncami; chaita shuti yachani.
43011023	Jesus paita cutiparca: —Canpac turi causarincami.
43011024	Marta nirca: —Huañushcacuna causarinucpi paipash causarinca rashcata yachani.
43011025	Chashnapi Jesus paita nirca: —Ñuca causarina cani, ñuca causai cani. Ñucata inic huañushca cashpallata causarincami.
43011026	Cai causaipi ñucata inic runa mana huiñaipac huañuncachu. ¿Chaita ininquichu?
43011027	Marta nirca: —Ari, Apunchic, can Mesias cashcata inini, can cai pachaman shamuna cac Diospac Churi cashcata ininimi.
43011028	Marta chaita rimashpa, paipac ñañata cayacrirca; paita pacalla nirca: —Yachachiccama caipimi, canta cayaran.
43011029	Maria chaita uyashca shina, shayarishpa Jesusta ricuncapac rirca.
43011030	Jesus chaira mana pactashca carca llactaman; Marta paita tupashcallapita tiyarca.
43011031	Huasipi Mariahuan tiyaccuna, paita yanapancapac shamushcacuna, pai shayarishpa uctalla llucshicpi ricushpa, paita catishpa rinurca, "aya jutcuman huacancapac riran" yuyashpa.
43011032	Maria, Jesus tiyashcaman pactashpa, paipac chaqui mayanpi cuncurishpa nirca: —Apunchic, can caipi tiyashca cacpi, ñuca turi mana huañunmanchu carca.
43011033	Chashna nishpa Maria huacai callarirca; paihuan shamuc judiocunapash huacaranurca; Jesus, chaita ricushpa, shuncupi yapa llaquirirca;
43011034	paicunata tapurca: —¿Maipi paita panparcanquichic? Cutipanurca: —Apunchic, ricuc shamui.
43011035	Jesus huacai callarirca.
43011036	Judiocuna ricushpa ninurca: —¡Mana pacha! ¡Paita yapa llaquirca!
43011037	Huaquincuna ninurca: —Pai ñausa runapac ñahuicunata alliyachirca; ¿manachu imatapash rana ushanman carca Lazaro ama huañuncapac?
43011038	Jesus upata llaquirishpa, aya jutcuman shamurca; chai jutcu quinraipi tiyarca, rumihuan quillpashca.
43011039	Jesus nirca: —Rumita anchuchichic. Marta, huañushcapac pani, nirca: —Apunchic, asnan ña chuscu puncha panparami can.
43011040	Jesus cutiparcai: —¿Manachu canta nircani, can inishpa Diospac ushaita ricunca rashcata?
43011041	Rimacpi, rumita anchuchinurca. Jesus jahuaman ricushpa nirca: —Pacrachu, Yaya; ñuca shimita uyarcanqui.
43011042	Can huiñai uyahuashcata yachani; caita nini caipi tiyaccunamanta, paicuna can cachamuhuashcata inincapac,
43011043	Huasha, caparirca: —¡Lazaro, chaimanta llucshi!
43011044	Chashna nicpi, huañushca runa llucshircami; chaqui maqui huatara carca, uma churanahuan pillushca. Jesus nirca: —Paita pashcaichic, paipac chaquihuan purichun.
43011045	Achca runacuna, Mariata ricuncapae shamushcacuna, Jesus rurashcata ricushpa, ininurca.
43011046	Ranti, huaquincuna Fariseocunapacman rishpa, Jesus rurashcata huillanurca.
43011047	Chaita uyashpa, fariseocunahuan, pacriyaya apucunahuan rimarincapac tantarishpa, ninurca: ¿Imata rurashun? Cai runa achca mana raipaccunata ruran.
43011048	Ñucanchic paita chashnalla saquicpica, tucui runacuna paipi ininunca; romano apucuna shamununca ñucanchic Diospac huasita tulancapac, nucanchic llactacunata tucuchincapac.
43011049	Chashna ninucpi, paicunamanta shuc Caifas shutiyuc —chai huatapi pacriyayacunapac jatun apu carca—, nirca: —Cancuna mana imata yachanquichic,
43011050	mana atipanquichiq shuc runalla tucui runacunamanta huañuna cashcata, ama tucui llactacuna urmachi tucuncapac.
43011051	Caifas chashna rimashpa, mana pai quiquinmantachu rimarca; pacriyayacunapac jatun apu cashpa, Dios paita rimachicpi, Jesus judiocuna rantimanta huañunca rashcatal nirca;
43011052	mana judio runacuna rantimantalla, tucui Diospac. chausirishca churicunatapash shucllapi tantachincapac Jesus huañuna cashcata ricuchirca.
43011053	Chashna cacpi, chai punchamanta judio apucuna "imata rashpa Jesusta huañuchishun" nishpa yuyaranurca.
43011054	Chairaicu; Jesus runacunai ucupi mana puricchu carca; Judeamanta llucshishpa, Efrain nishca llactaman rirca, chunlla allpa mayanpi; chaipi jichurirca yachachishcacunantin.
43011055	Pascua raimi puncha ña pactariracpi, achca runa tucui llactacunamanta Jerusalenman rinurca, manarac raimi puncha callaricpi maillarincapac.
43011056	Jesusta mashcaranurca Diospac huasipi paicunapura rimarishpa: —¿Raimiman shamuncachu? ¿manachu shamunca ima chari?
43011057	Fariseocunahuan pacriyaya apucunahuan rimarinushca carca nishpa: —Maicanpash Jesus maipi tiyashcata yachashpa huillachun, paita japincapac.
43012001	Pascua raimipac sucta puncha pishicpi, Jesus Betania llactaman rirca, Lazaropacman; chai runata causachishca carca huañushca cacpi.
43012002	Chai huasipi; shuc tuta alli micunata allichinurca Jesusraicu; Marta caracurca; Lazaro Jesus-huan pacta mesapi tiyarishpa micurcra.
43012003	Maria asnac yacuta apamurca shuc libra tupu, achca balic; chai yacuhuan Jesuspac chaquicunata armachirca; huasha acchahuan chaquichirca. Llanpu huasipi chai; sumac asnac yacu asnarca.
43012004	Chashna tucucpi, Simonpac churi Judas Iscariote nishca —pai Jesuspac runa cashpa paita japichinca racurca—, nirca; ¿Imaraicu chai achca balic asnac yacuta mana catunushca tsuntsucunata yanapancapac?
43012006	Chashna rimarca mana tsuntsucunata llaquishcaraicu; ranti, pai shuhua cashcaraicu; cullquita huacaichiccama cashpa, chai cullquimanta quiquinpacta shuhuac carca.
43012007	Jesus paita nirca: —Cai huarmita casilla saqui; chai asnac yacuta ñuca panpai tucuna punchapac huacaichishca carca.
43012008	Tsuntsucuna huiñai cancunapacpi tiyanunca, ñuca mana huiñaichu cancunahuan tiyashami.
43012009	Achca runacuna Jesus Betaniapi tiyashcata yachashpa, chaiman rinurca Jesus-huan rimarincapac, Lazarotapash ricuncapac; pai huañushca cacpi, Jesus paita causachishca carca.
43012010	Pacriyaya apucuna Lazarotapash huañuchina yuyaita japinurca,
43012011	pairaicu mari achca runacuna Jesusta ininurca, pacriyaya apucunata jichushpa.
43012012	Cayantin punchapi, raimiman shamushca runacuna Jesus llactaman pactamunca rascata yachashpa,
43012013	ramos pancacunata japishpa, paita tupancapac rinurca, caparishpa: —¡Diospac shutipi shamuc chaccashca cachun! Israelmanta Jatun Curaca yupaichashca cachun!
43012014	Jesus shuc burro huihuata tupashpa, paipac jahuapi tiyarirca, cashna mari quillcara tiyarca:
43012015	Sion llacta, ama manchaichu; canpac Jatun Curaca shuc burro jahuapi tiyarishca shamuran.
43012016	Chai ucu, yachachishcacuna chai tucuita mana japinushcachu; ranti huasha, Jesus sumacyachishca cacpi, chai tucui paimanta quillcara tiyashcata yuyarinurca, chairaicu chashna tucushca carca.
43012017	Jesus Lazarota aya jutcumanta cayashpa causachishcapi, paihuan tiyaccuna ricushcata huillanurca.
43012018	Chairaicu, runacuna Jesusta tupancapac rinurca, chai mana raipacta rurashcata yachashpa.
43012019	Fariseocuna, chaita ricushpa, paicunapura rimarinurca nishpa: —Mana imata rana ushanchichu; tucui runacuna paita catishpa rinun.
43012020	Raimiman shamushcacuna huaquincuna mana judio canurca.
43012021	Paicuna Felipapaeman rishpa ninurca: —Ayalla, Jesusta ricunata munanchic.
43012022	Felipe uyashpa Andresta rimarca; ishcaintin Jesusta huillacrinurca.
43012023	Jesus paicunata nirca: —Cai RUNA sumacyachishca cana pacha ña pactamurca.
43012024	Shuti cancunata nini: Trigo muyu allpa ucupi mana huañushpa, mana mirarinchu; huañushpaca, achcata aparin.
43012025	Quiquin causaita llaquic runa chaita chincachincami; ranti, cai pachapi quiquin causaita chincachic runa huiñai causaipac chaita huacaichin.
43012026	Ñucata yanapanata munac catihuachun; ñucata yanapacca ñuca tiyanallapi tiyanca, ñuca Yaya paita llaquinca.
43012027	"Cunan ñuca yapa llaquirini. ¿Imata rimasha? —¿Yaya, cai llaquimanta quishpichihuai" nishpa rimashachu? —¡Mana, chaipacmi shamurcani!
43012028	Yaya, canpac shutita sumacyachipai. Chashnapi, jahua pachamanta shuc shimi uyarirca nishpa: —Paita sumacyachircani, cutillata sumacyachisha.
43012029	Chaipi tiyaccuna, chaita uyashpa, ninurca: —Tulunshi carca. Huaquincuna ninurca: —Shuc angel paita rimarca.
43012030	Jesus nirca: —Chai uyarishca shimi mana ñucaraicu, cancunaraicumi rimashca can.
43012031	Cunan cai pacha taripai tucunca, cunan cai pachapac amu jichushcami canca.
43012032	Ñucaca cruspi shayachishca cashpa, tucui runacunata ñucaman aisasha.
43012033	Chashna rimashpa, ima laya huañuihuan huañuna cashcata atipachirca.
43012034	Chaita uyashpa, runacuna ninurca: —Mesias huiñaipac causana cashcata yachanchic, quillcashcacuna chashna ninucpi. ¿Imaraicu "cai RUNA shayachishca cana can" nishpa rimanqui? ¿Pitac can chai RUNA?
43012035	Jesus paicunata nirca: —Chaira ansa puncha tiyan. Chai puncha tiyanacama purichic, manarac tuta shamucpi; tutapi puric maiman rirashcata mana yachanchu.
43012036	Puncha tiyanacama, punchata inichic, puncha churicuna tucuncapac. Chai shimicunata rimashca huasha Jesus miticurca.
43012037	Jesus achca mana raipaccunata judiocunapac ñaupacpi rurashcapipash, paicuna mana ininurcachu;
43012038	chashna, profeta Isaias quillcashca pactarirca, cashna mari quillcashcarca: Apulla, ¿pitac ñucanchic rimashcata inirca? ¿Piman Dios paipac ushaita ricuchirca?
43012039	Chashnallata, mana inina ushanurcachu, Isaiasllata shucpi cashna quillcashpa saquishcamanta:
43012040	Paicunapac ñahuhicunata ñausachirca, paicunapac yuyaita upayachirca. ama ñahuicunahuan ricunuchun, ama yuyaihuan japinuchun, hucaman ama ticranuchun ñucapi alliyachi tucuncapac.
43012041	Isaias chashna rimarca Jesusta sumacyachishcata ricushcaraicu, Jesusmanta mari rimarca.
43012042	Chashnapash, achca judiocuna judio apucunapash Jesusta ininurca; inishpallata, runacuna ucupi mana chaita rimanurca fariseocunata manchashcamanta, tantarina huasicunamanta ama shitai tucuncapac.
43012043	Runacunapacpi chacchai tucunata Diospacpi chacchai tucunamanta ashtahuan munanurca mari.
43012044	Chai huasha, sinchi shimihuan Jesus nirca: —Ñucata inic runa mana ñucallata inin, ñucata cachamushcatapash inin.
43012045	Ñucata ricuc runa ñucata cachamushcatapash ricun.
43012046	Ñuca, achic cashpa, cai pachaman shamurcani ñucata iniccuna ama tutapi saquirinuchun nishpa.
43012047	Ñuca shimita uyashpa mana pactachic runata mana taripanichu; ñuca mana shamurcani runata taripancapac, paita quispichincapac shamurcani.
43012048	Ñucata millashpa, ñuca shimicunata mana chasquic runa taripacta charin; ñuca rimashca shimi paita taripanca puchucai punchapi.
43012049	Ñuca mana mari rimarcani ñuca shutipi; ñuca cachamushca Yaya imata huillanata, imata yachachinata rimahuarca.
43012050	Ñuca Yaya rimashcaca mana imura huañunaman pushan. Shinacpi, ñuca rimashcata Yaya nihuashca shina rimani.
43013001	Cayantin puncha, jatun raimi puncha "pascua" nishca carca. Jesus, cai pachamanta Yayapacman rina puncha pactamushcata yacharca; cai patchapi paihuan tiyaccunata yapa llaquishpa, chai llaquishcata paicunaman ricuchirca.
43013002	Tuta micunata micuranurca; supai apu Judas Iscariotepac shuncupi Jesusta japichina yuyaita churashca carca.
43013003	Jesus yaeharcami Yaya paipac maquipi tucuita churashcata, chashnallata pai Diosmanta shamushcata, Diosman ticranca rashcata.
43013004	Micuranucpi shayarishpa, manto nishca churanata surcushpa, chaquichina churanata chunpillirca.
43013005	Huasha, shuc batiapi yacuta tallishpa, apostolcunapac chaquicunata maillai callarirca, chunpillishca churanahuan chaquichishpa.
43013006	Simon Pedropacman shamucpi, Pedro paita nirca: —Apunchic, ¿ñuca chaquicunatachu maillanca racunqui?
43013007	Jesus paita cutiparca: —Ñuca racushcata cunan mana japinquichu, huasha atipanqui.
43013008	Pedro paita nirca; —¡Ñuca chaquicunata mana mahlahuanquichu! Jesus cutiparca: —Canpac chaquicunata mana maillachihuacpi, mana imata ñucahuan charinquichu.
43013009	Chaita uyashpa, Pedro Jesusta nirca: —¡Chashna cacpi, mana chaquicunallata, maquicunata umatapash maillahuai!
43013010	Jesus paita cutiparca: —Armashca runa chaquicunallata armana mutsun, tucui pichashca cacpi. Cancuna pichashca canquichic, ranti mana tucuilla pichashca canquichic.
43013011	Yacharca mari maican paita japichinca rashcata. Chairaicu nirca "mana tucuicuna pichashcachu canquichic".
43013012	Chaquicunata maillashca huasha, manto churanata cutillata churarishpa, mesaman tiyarishpa nirca: —¿Ñuca rashcata japircanquichichu?
43013013	Cancuna "Yachachiccama", "Apu" nihuanquichic; allita rimanquichic, chashna mari cani.
43013014	Ñuca yachachiccama cashpa, apu cashpa, cancunapac chaquicunata maillacpi, cancunapash chaquicunata maillanacuna canquichic.
43013015	Ñuca rurashcahuan cancunata yachachircani cancuna chashnallata rancapac.
43013016	Shuti cancunata nini: Shuc luncu mana amunanta yallichu; cachashca runa mana paita cachashcamanta yallichu.
43013017	¿Chaita atipanquichichu? Ñuca camachishcata pactachichic; chaita pactachishpa cushi causanquichic.
43013018	"Ñuca mana tucui cancunamanta rimarani. Ñuca acllashcacunata ricsini; chashnapash, quillcacuna nishca pactarina can; cashna quillcara tiyan: Ñucahuan pacta micuc runa. ñucata chicnic tucurca.
43013019	"Chaita huillani manarac pactashcallapita; chai pactarina pacha, ñuca cac cashcata cancuna inincapac.
43013020	Shuti cancunata nini: Ñuca cachashcata chasquic runa ñucallata chasquin; ñucata chasquicca ñucata cachamushcata chashquin.
43013021	Chaita rimacpi, Jesus upata llaquirishpa nirca: —Uyahuaichic, cancunamanta shuc ñucata japichinca ran.
43013022	Chashna nicpi uyashpa, yachachishcacuna paicunapura ricunacushpa saquirinurca, maicanmanta rimarashcata mana yachashpa.
43013023	Paicunamanta shuc, Jesus yapa llaquishca, Jesus mayanpi tiyarishpa micurarca;
43013024	Simon Pedro maquihuan paita ricuchirca pimanta rimarashcata tapuncapac.
43013025	Paica Jesusman ashtahuan mayanyashpa, paita tapurca: —Apunchic, ¿pitac can?
43013026	Jesus paita cutiparca: —Ñuca cai tanta paquita paiman cunca rani, allita ricunqui. Chashna nishpa, shuc tanta paquita jucuchishpa, Judas Iscarioteman curca.
43013027	Judas chai tantata japishca shinalla, supai paipac ucuman yaicurca. Jesus paita nirca: —Can ruranca rashcata utcalla rurai.
43013028	Micuraccuna chai Jesus rimashcata mana atipanurcachu.
43013029	Judas cullquita huacaichiccama cacpi, huaquincuna yuyanurca: "Raimipac mutsushcata rantinqui" nishpa chari chaita rimarca; "tsuntsu runacunaman imatapash cuyanqui" nishpa rimarca ima chari.
43013030	Judas chai tanta paquita japishca shina, llucshirca. Pai llucshishcapi tuta carca.
43013031	Judas rishca huasha Jesus nirca: —Cunan cai RUNA sumacyachishcami canca; chashnallata Dios paipac Churipi sumacyachishcami canca.
43013032	Dios paipac Churipi sumacyachishca cashpaca, Diosllata paipac Churita sumacyachinca, cunanllatami paita sumacyachinca.
43013033	Ñuca huahuacuna, cancunahuan ña mana unayashachu. Mashcahuanquichic, chashnapash, judiocunaman rimashca shina, cancunata nini: Ñuca rinaman mana ri ushanquichic.
43013034	Mushu rurai nishcata cancunaman cuni, caimi: Llaquinacushpa causaichic. Ñuca cancunata llaquishca shina, cancunapash llaquinacuna canquichic;
43013035	Cancuna llaquinacushpa causacpi, cancuna ñuca yachachishca runa cashcata tucuicuna yachanunca.
43013036	Chashna nicpi Jesus, Pedro paita tapurca: —Apunchic, ¿maimata rinca ranqui? Jesus paita cutiparca: —Ñuca rinaman mana ushanqui cunan ñucata catishpa rincapac; shuc puncha ñucata catishpa rihuanqui.
43013037	Pedro paita nirca: —Apunchic, ¿imaraicu cunanllata mana ushani canta catina? Canraicu huañunalla chapacuni.
43013038	Jesus paita nirca: —¿Ñucaraicu huañunalla chapacunquichu? Uyahuai: Cari atallpa manarac caparicpi, can quimsa cuti "paita mana ricsinichu" ninqui.
43014001	Huasha Jesus rimai callarirca cashna nishpa: —Ama llaquirichichu. Cancuna Diosta ininquichic, ñucatapash inichic.
43014002	Ñuca Yayapac huasipi achca ucu tiyan. Mana chashna cacpi; "cancuna tiyanata allichincapac rinca rani" nishcata mana rimaiman carcani.
43014003	Ñuca rishpaca, tiyanacunata allichishca huasha, ticramushami, cancunata ñucahuan pushashk; ñuca tiyashcapi cancunapash tiyancapac.
43014004	Ñuca rirashcaman yachanquichic, ñanpitaca ricsinquichic.
43014005	Tomas Jesusta nirca: —Apunchic, can rirashcaman mana yachahchichu; ¿imashna ñanpita ricsishun?
43014006	Jesus paita cutiparca: —Ñuca ñanpi cani shutipash cani, causaipash cani. Manapipash Yayapacman rina ushanun, mana ñucahuan rishpa.
43014007	Cancuna ñucata ricsishpaca, ñuca Yayatapash ricsinquichicman; cunan pachamanta ña paita ricsinquichic, paita ricurarcanquichic mari.
43014008	Chashnapi Felipe paita nirca: —Apunchic, Yayata ñucanchicman ricuchipai, chailla pactan.
43014009	Jesus paita cutiparca: —Felipe, unaimanta cancunahuan tiyani, ¿chairachu mana ricsihuanquichic? Ñucata ricuc Yayatapash ricun; ¿imaraicu ninqui "Yayata ñucanchicman ricuchi?
43014010	¿Yaya ñucapi tiyashcata, ñucaca Yayapi tiyashcata manachu ininqui? Ñuca cancunaman rimashca shimicuna mana ñucamantallachu riniani; ñucapi tiyac Yaya Dios tucui ñuca rashcacunata ruran.
43014011	Inihuaichic: Yaya ñucapi tiyan, ñucaca Yayapi tiyani, Chaita mana inishpaca, ñuca rashcacunaraicu inihuaichic.
43014012	Shuti cancunata nini: ñucata inic runa ñuca rurashcacunallata ruranca; ashtahuanpash, chaicunamanta yalli jatuncunata ruranca, Yayapacman rinca rani mari.
43014013	Cancuna imatapash ñuca shutipi mañacpica, ñuca chaita rurashami, Yaya Churipi sumacyachi tucuncapac.
43014014	Ari, cancuna imatapash ñuca shutipi mañacpica, chaita rurashami.
43014015	"Cancuna ñucata llaquishpa, ñuca rimashca shimicunata pactachinquichic,
43014016	ñucaca Yayata mañasha, pai shuc Yanapacta cachanca, huiñaipac cancunahuan tiyancapac.
43014017	Chai yanapac shutita rimac Samaimi; cai pacha runacuna paita mana chasquina ushanun, paita mana ricsishcaraicu, mana ricushcaraicu; ranti, cancuna paita ricsinquichic, cancunahuan causan mari, cancunapi tiyancami.
43014018	Cancunata mana huacchayashcata saquishachu; cancunapacman ticrashami. "Astanipi, cai pacha runacuna ñucata mana ricununcachu; ranti cancuna ricuhuanquichic, ñuca causashcallahuan mari cancunapash causanquichic.
43014020	Chai puncha atipanquichic ñuca Yayapi causashcata, cancuna ñucapi causashcata, ñuca cancunapi causashcata.
43014021	Maicanpash ñuca rimashca shimicunata chasquishpa pactachicpi, paimi ñucata llaquin. Ñuca Yayaca ñucata llaquicta llaquinca; ñucapash paita llaquisha, paiman ricuchirisha.
43014022	Chashna rimacpi Jesus, Judas (mana Judas Iscariote nishca) paita tapurca: —Apunchic, ¿imaraicu ñucanchicmanlla ricuchirinca ranqui, mana tucui runacunaman?
43014023	Jesus paita cutiparca: —Ñucata llaquic runa ñuca yachachishcata pactachinca; ñuca Yayaca paita llaquinca, paipacman shamushun paipac shuncupi tiyancapac.
43014024	Ñucata mana llaquic runa ñuca yachachishcata mana uyanchu. Cai cancuna uyarashca shimicuna mana ñucapacchu, ñucata cachamuhuashca Yayapacmi.
43014025	"Cancunahuan tiyarashpa cai shimicunata rimani,
43014026	Santo Samai, yanapac cashpa, cai shimicunata allita atipachinca, ñuca yachachishcata yuyarichinca; ñuca Yaya ñuca shutipi chai santo Samaita cachanca.
43014027	"Ñuca rishpa, ganas causaita cancunaman saquini. Ñuca ganas causanata cancunaman cuni; cai ganas causana mana cai pacha runacuna cushca shinachu. Ama llaquirichichu, ama manchaichichu.
43014028	Ñuca cancunaman huillashcata uyarcanquichic; cashna nircani: "Riranimi, mana huiñaipac, ticrancapaclla rirani. Cancuna ñucata llaquishpaca, cushiyanquichicman Yayaman rini nishpa rimashcaraicu, Yaya ñucata yallin mari.
43014029	Manarac pactaricpi cai tucuita rimani, chai tucucpi cancuna inincapac.
43014030	"Na mana unaita cancunahuan rimarishachu, cai pachapi apu cac shamun mari. Pai ñucahuan mana imata charicpipash,
43014031	chashna tucuna can; chashna tucucpi, ñuca Yayata llaquishcata, pai mincahuashcata pactachishcata runacuna yachanunca. Jatarichic, jacuichic".
43015001	"Ñuca ubillas yura shinami cani, ñuca Yaya yurata ricuccamami.
43015002	Ñuca Yaya muyuta mana aparic pallcata cuchuncami; ranti, muyuta aparic pallcacunata ricunca, yanca pallcashitucunata cuchushpa ashtahuan aparincapac.
43015003	Cancuna na pichara canquichic ñuca cancunaman rimashca shimiraicu.
43015004	Ñucahuan llutarishpa catichic, ñuca cancunahuan llutarishpa catishca shina. Shuc pallca quiquinmanta mana aparinchu; yuraman mana llutashca cashpa, mana aparinchu; chashnallata, cancuna mana aparinquichic ñucahuan mana llutarishca cashpa.
43015005	Ñuca ubillas yurami cani, cancuna yura pallca canquichic. Maicanpash ñucahuan llutarishca catic ñucapash paihuan llutarishca, achca muyuta aparinca. Ñuca illac mana imatapash ushanquichic.
43015006	"Ñucahuan mana llutarishca runa jichui tucunca, huacllic pallca shina; chaquirincami; huasha, chai chaquishca pallcacunata tantachinunca rupachincapac.
43015007	Cancuna ñucahuan llutarishca cashpa ñuca yachachishcata pactachicpica, cancuna munashcata mañanquichic, mañashcata cushcanquichic.
43015008	Cancuna achcata aparishpa ñuca yachachishcacuna tucucpi, ñuca Yaya sumacyachishca can.
43015009	Yaya ñucata llaquishca shina, ñuca cancunata llaquircani; ñucata llaquishpa causaichic.
43015010	Cancuna, ñuca shimicunata uyashpa, ñucata llaquishpa catinquichic; ñucapash ñuca Yaya rimashca shimicunata uyarcani, paita llaquishpa causani.
43015011	"Chashna rimarcani cancuna ñucahuan cushiyancapac, cushiyashcahuan juntarincapac.
43015012	Ñuca rurai nishca caimi: Llaquinacuichic, ñuca cancunata llaquishca shina.
43015013	Shuc runa quiquin causaita cucpi shuc mashita llaquishpa, chai runata tucuicunamanta yalli llaquishcata ricuchin,
43015014	Cancuna ñuca mashicuna canquichic ñuca rimashcata pactachicpi.
43015015	Cancunata "luncucuna" nishpa mana rimashachu, luncu mana mari yachanchu amu rurashcata; ranti, cancunata "mashicuna" nini, ñuca Yayamanta uyashcata cancunaman huillarcani mari.
43015016	"Cancuna mana ñucata acllahuarcanquichic; ñuca cancuñata acllarcani; caipacta cancunata acllarcani: "Ñuca shimita tarpucrichic nishpa, tarpushca aparichun, aparishca ama chincarichun" nishpa.
43015017	Cancuna imatapash ñuca Yayaman mañacpi cushcanquichic. Shinacpi, caita cancunata nini: Llaquinacushpa causaichic.
43015018	"Cai pacha runacuna cancunata chicninucpica, paicuna ñaupac ñucata chicnishcata yuyarinquichic.
43015019	Cancuna cai pachamanta cacpica, cai pacha runacuna cancunata llaquinunman, paipaccunata llaquishca shina. Ranti, ñuca cancunata cai pachamanta acillarcani; chairaicu, cai pachapaccuna cancunata chicninun, cancuna mana cai pachamanta cacpi.
43015020	Cancunaman rimashcata yuyarinquichic; caita nircani: Shuc luncu mana paipac patronmanta yalli can. Ñucata llaquichinurca, cancunatapash llaquichinunca; ñuca yachachishcata caticcuna cancuna yachachishcatapash catinunca.
43015021	Ñucaraicu cancunata chicninunca, ñucata cachamushcata mana mari ricsinun.
43015022	"Ñuca paicunata camachincapac mana shamushca cacpica, juchata mana aparinunman; ranti, cunan juchata aparinun ñucata chicnishcaraicu;
43015023	chaita yachashpa ruranun, ñucata chicnic ñuca Yayatapash chicnin mari.
43015024	Ñuca paicunapac ñaupacpi manapí rana ushashcata mana rurashca cacpica, juchata mana aparinunman; ranti, chai mana raipaccunata ricunurca; ricushpallata ñucata ñuca Yayatapash chicninun.
43015025	Chashna tucun camachic quillcapi quillcara pactarincapac; cashna nin: Yancamanta, ñucata chicnihuanurca".
43015026	"Shuc puncha, Yanapac, shutita rimac Samai shamuncami; ñuca paita Yayapac shutipi cachasha; pai, Yayamanta shamuc cashpa, ñucamanta huillanca.
43015027	Cancunapash ñucamanta huillanquichic, callari pachamanta mari ñucahuan tiyarcanquichic.
43016001	"Chai tucuita cancunaman rimani cancuna inishca ama pishiyancapac.
43016002	Tantarina huasicunamanta cancunata shitanunca; ashtahuanpash, cancunata huañuchinunca; paicuna chashna rurashcahuan Diosta yupaichashcata yuyanunca.
43016003	Chaita ruranunca Yayata hucatapash mana ricsishcaraicu.
43016004	Chaita cancunata rimani cancuna ñucamanta yuyarincapac chashna tucucpi. Callarimanta mana rimarcanichu cancunahuan tiyashcaraicu.
43016005	"Cunaca, ñucata cachamushcahuan tiyancapac rinca rani, ¿imaraicu mana tapuhuanquichic "maimata rinqui" nishpa?
43016006	Tapuna rantimanta upata llaquirinquichic ñuca rimashcamanta.
43016007	Chashnapash, ñuca ricpica, cancunapac alli canca, shutita rimani, Ñuca mana ricpica, cancunata Yanapac mana shamuncachu; ranti, ñuca rishpa, paita cancunapacman cachasha.
43016008	Pai shamushpaca, cai pacha runacuna juchata rashcata ricuchinca, ñuca jucha iliac cashcata ricuchinca, Dios paicunata taripanca rashcata ricuchinca.
43016009	Juchallinurca ñucata mana inishcaraicu.
43016010	Ñuca jucha illac cashcata ricuchinca, ñupa Diospacman rinca rani mari; shinacpi, ña mana ricuhuanunca.
43016011	Dios cai pacha runacunata taripanca rashcata ricuchinca, cai pacha amu ña cautsayachi tucurca mari.
43016012	"Chaira achca tiyahuan cancunaman rimancapac; ranti cancuna cunan mana japina ushanquichic.
43016013	Shutita rimac Samai shamucpimi, atipana ushanquichic; pai tucuita atipachinca; mana paipac quiquin shutipi rimanca, paiman rimanushcata huillanca, ima tucunatapash ricsichinca.
43016014	Pai ñucata yupaichanca, ñucapacmanta japinca mari cancunaman ricsichincapac.
43016015	Tucui ñuca Yaya charishcata ñucapash charini; chairaicu nini: "Samai hucapacmanta japinca cancunaman ricuchincapac.
43016016	"Unailla mana ricuhuanquichic, astanipi cuti ricuhuanquichic, Yayapacman rinca rani mari.
43016017	Chashha nicpi, huaquin yachachishcacuna rimariranurca nishpa: —¿Imata nishpa nin chai shimicunata? "Unailla mana ricuhuanquichic, astanipi cuti ricuhuanquichic" nin; "chashna tucunca Yayapacman rinca rashcamanta" nin.
43016018	Imata nishpa nin chai "Unailla, astanipi". Pai rimarashcata mana atipanchichu.
43016019	Jesus, paicuna tapunayashcata yachashpa, nirca: —Ricushun: Ñuca caita nircani: "Unailla mana ricuhuanquichic, astanipi ricuhuanquichic cutillata". Manachu chaimanta tapunacunquichic?
43016020	Uyahuaichic cuti: Shuc puncha cancuna huacanquichic, ñacarinquichic, cai pachapaccuna cushiyanucpi; ranti, shuc puncha cancuna llaquirishca saquirincami, chaipac huasha cushiyanquichic.
43016021	Shuc huarmi pacarichina puncha ñacarin, huahua nanai paita japicpi; huahua pacaricpi, nanashcata cuncarin, shuc huahua pacarishcamanta cushiyashpa.
43016022	"Chashnallata, cancunapash cunan llaquirinquichic; ranti, ñuca ticracpi cushiyanquichic; chai cushiyashca pipash cancunata mana quichuncachu.
43016023	Chai punchapi mana imata tapuhuanquichic. Uyahuaichic: Cancuna imatapash Yayata mañacpi ñuca shutipi, pai cuncami.
43016024	Cunancama mana imata ñuca shutipi mañarcanquichic. Mañashpa cushcanquichic, cancuna cushiyashca pactarincapac.
43016025	"Cunancama rimashcata chinpapurachina shimicunahuan rimarcani; chashna shimicunahuan ña mana rimashcachu, pasacta Yayamanta huillasha.
43016026	Chai punchapi ñuta shutipi mañanquichic. Ñucaca mana ninichu "cancunamanta Yayata mañasha". Mana mutsurincachu.
43016027	Yayallata cancunata llaquin mari, cancuna ñucata llaquishcaraicu, ñuca Yayamanta shamushcata cancuna inishcaraicu.
43016028	Ari, Yayapacmanta llucshircani cai pachaman shamuncapac, cunan cai pachata saquishpa, Yayapacman ticranca rani.
43016029	Rimacpi uyashpa, yachachishcacuna ninurca: —Cunan pasacta rimaranqui, tucuita atipanchic.
43016030	Can tucuita yachashcata cunan ricsinchic, canta imatapash tapuncapac mana mutsurin. Chairaicu can Diosmanta shamushcata ininchic.
43016031	Chaita uyashpa, Jesus nirca: —¿Cunanchu ininquichic?
43016032	¡Cancuna chausirina pacha pactacpi, caran amu shuc caiman, shuc chaiman miticuncapac, ñucata sapalla saquishpa! Mana imananchu, ñuca mana sapalla tiyani, ñuca Yaya ñucahuan tiyan.
43016033	Chai tucuita rimarcani, cancuna ñucahuan llutarishpa ganaslla causancapac." Cai pacha runacunapi llaquichi tucunquichic; mana imananchu, cariyanquichic, ñuca paicunata atircani.
43017001	Chashna rimarca Jesus; chai huasha, jahuaman ricushpa nirca: —Yaya, pacha pactamurca. Canpac Churita sumacyachipai, canpac Churi canta sumacyachincapac.
43017002	Tucui runacunapac apu canata paiman curcanqui, chai runacunaman huihai causaita cuyachun nishpa.
43017003	Caimi huihai causai: Canta shuclla shuti jinu Diosta ricsinuchun, canta llaquinuchun can cachashca Jesucristontin.
43017005	Cunaca ñucata sumacyachipai, Yaya, ñuca canhuan tiyashcapi sumacyachi tucushpa causashca shina, manarac cai pacha tiyashcapi;
43017006	"Can cuhuashea cai pacha runacunaman canpac shutita ricsichircani. Canpaccuna canurca, can paicunata cuhuarcanqui, paicunaca canpac shimita chasquinurca.
43017007	Tucui can cuhuashca canmanta shamushcata cunan ininun.
43017008	Can rimahuashca shimicunata paicunaman rimarcani, paicunapa chai shimicunata chasquinurca; ñuca canmanta llucshishcata alli atipanun, can cachamuhuashcatapash ininun. Paicunamanta mañani, can cuhuashca runacunamanta; paicuna canpac canun; shuccunamanta mana mañanichu.
43017010	Tucui ñuca charishca canpacmi, chashnallata tucui can charishca ñucapacmi; ñuca paicunapi sumacyachishca cani.
43017011	"Ñuca ña mana cai pachapi tiyashachu, paicunaca cai pachapi saquirinun; ñuca canpacman ticranca rani. Sumac Yaya, can ñucaman cushca runacunata canllata canpac ushaihuan ricupanqui paicuna shuclla cancapac, ñucanchic shuclla cashca shina.
43017012	Ñuca paicunahuan causashcapi, paicunata pusharcani; paicunata quishpichircani can cuhuashca ushaihuan; Manapí chincarirca; chincarina cashcalla chincarirca, quillca nishca pactarihcapac.
43017013	"Cunan canpacman rirani; cai shimicunata cai pachapi tiyashpa rimani, paicuna ñuca cushita shuncupi charincapac.
43017014	Canpac shimita paicunaman huillarcani; cai pacha runacuna paicunata chicninun paicuna mana cai pachamanta cashcaraicu, ñucapash mana cai pachamantachu cani.
43017015	Can paicunata cai pachamanta llucshichipai nishpa mana mañanichu; ranti, paicunata supai apumanta quishpichipai.
43017016	Paicuna mana cai pachamanta canun, ñucapash mana cai pachamantachu cani.
43017017	"Paicunata shuti cashcahuan canraicu chicanyachipai; can rimashca shimi shutimi can.
43017018	Can ñucata cai pachapaccunaman cachamuhuashca shina, ñuca paicunata cai pachapaccunaman cachani.
43017019	Paicunamanta canman camari shina curinimi, paicunapash canman curishpa, can mincashcata rurashpa causancapac.
43017020	"Sumac Yaya, mana ¿paicunamantallachu mañani; tucui ñucapi ininacunamantapash mañani, paicuna rimashcamanta ininacuna.
43017021	Paicunapura shuclla canuchun. Can, Yaya, ñucapi tiyashca shina, ñuca canpi tiyashca shina paicuna shuclla ñucanchicpi canuchun nishpa mañani. Shucllapi causanuchun, cai pacha runacuna can cachamuhuashcata inincapac.
43017022	Can cuhuashcata paicunaman curcani, paicunapura shuclla cancapac, hucanchicpura shuclla cashca shina.
43017023	"Ñuca paicunapi tiyasha, can ñucapi tiyanqui; paicuna allipacha shuclla tucunuchun. Chashnami, cai pacha ruhacuna can ñucata cachamushcata atipanunca; chashnallata, can cai pacha runacunata llaquishcata ñucata llaquishca shina yachanunca.
43017024	"Yaya, caita munanni: Can mincahuashcacuna ñuca tiyanallapi tiyanuchun, ñucata ña sumacyachishcata ricushpa manarac cai pacha tiyashcapi shina.
43017025	Alli Yaya, cai pachamanta caccuna canta mana ricsinun; ranti ñuca canta ricsini, caicunapash yachanun can ñucata cachashcata.
43017026	Can pi cashcata paicunaman ricsichircani, canta ashtahuan ricsichisha, can ñucapi churashca llaquinaca paicunapac shuncupi tiyachun, ñuca quiquinllata paicunapi tiyancapac.
43018001	Rimanata tucuchishcapi, Jesus yachachishcacunantin Cedrón nishca yacu huahua chinpaman rirca. Chaipi shuc chacra tiyarca; chaiman Jesus yachachishcacunantin yaicurca.
43018002	Jesusta japichie Judas chai allpata ricsirca, chaipi mari achca cuti Jesus yachachishcacunantin tantaric carca.
43018003	Judas shuc suldaru bulata pushashpa chaiman pactarca nina purucunata, caspicunata, mircanucunata apashpa. Pacriyaya apucuna fariseocunantin chai suldaru bulata paiman cunurca Diospac huasita ricuc chapaeunatapash.
43018004	Jesus tucui ima tucunata yachashpa, paicunapacman rishpa tapurca: —¿Pitata mashcanquichic?
43018005	Ninurca: —Nazaretmanta Jesusta. Judaspash paicunahuan tiyarca.
43018006	Jesus nirca: ¿Ñucami cani. Chaita uyashpa paicuha huashahuan rishpa, allpaman urmanurca.
43018007	Jesus cutillata paicunata tapurca: ¿Pitata mashcanquichic? —Nazaretmanta Jesusta — ninurca.
43018008	Jesus paicunata nirca: —Ña uyarcanquichic, ñucami cani. Ñucata mashcacpica, caicunata ama quillachichichu.
43018009	Chashna tucurca Jesus rimashca pactarincapac, cashna mari rimashcarca: "Can cuhuashcacunamanta shucllapash mana chincarishcachu".
43018010	Simon Pedro, mireanuyuc cashpa, chaita surcushpa, shuc apupac luncuta huactarca, paipac rinrita pitirca; chai luncu Malco shutiyuc carca.
43018011	Jesus Pedrota nirca: —Mircanuta cara ucupi sati. ¿Manachu cai jatun llaquita apana cani, Yaya chashna munacpi?
43018012	Suldarucuna chapacunantin Jesusta japishpa huatanurca.
43018013	Ñaupac, Anaspacman paita pushanurca; Anas Caifaspac huarmi yaya carca, pacriyayacunapac jatun apu chai huata.
43018014	Caifasllata judiocunata rimashcarca nishpa: "Shuc runallata huañuchina astahuan alli canca ama tucuicuna huañunuchun".
43018015	Simon Pedro shuc yachachishca runahuan Jesusta catiranurca. Chai yachachishca runa jatun apuhuan ricsishca carca, chairaicu Jesus-huan pacta huasiman yaicurca.
43018016	Pedro canchapi saquirirca, puncullapi. Chai aputa ricsic yachachishca runa puncuta ricuccamahuan rimancapac llucshirca, Pedrota yaicuchincapac.
43018017	Puncuta ricuccama —shuc huarmi carca— Pedrota tapurca: —¿Manachu canpash chai runata catic canqui? —Mana- nirca.
43018018	Luncucuna chapacunapash, ninata japichishpa, rupayaranurca, yapa chiri mari carca. Pedropash paicunahuan tiyarca.
43018019	Pacriyaya jatun apu Jesusta tapurca pai yachachishcacunamanta camachishcamantapash.
43018020	Jesus cutiparca: —Ñuca tucuicunapac ñaupacpi rimarcani; ñuca huiñai judiocuna tantarina huasicunapi yachachic carcani; pacalla mana imata yachachircanichu.
43018021	¿Imata tapuhuanqui? ¿Ñucata uyashcacunata tapunqui; paicuna ñuca yachachishcata yachanun.
43018022	Chashna nicpi, shuc Diospac huasita ricuc runa maqui palahuan Jesusta huactarca nishpa: —¿Chashnachu jatun aputa rimarin?
43018023	Jesus paita cutiparca: —Ñuca manallita rimashca cacpica, nihuai imapi manallita rimarcani; alli rimashca cacpica, ¿imaraicu macahuanqui?
43018024	Chashnapi, Anas Jesusta jatun apu Caifaspacman cacharca.
43018025	Pedro nina mayanpi rupayararea. Chaipi tiyaccuna paita ninurca: —¿Manachu canpash pai yachachishcacunamanta canqui? —Mana- nirca.
43018026	Shuc jatun apupac luncu, Pedro rinrita pitishcapac aillu, paita nirca: —Ñuca quiquin ñahuicunahuan canta Jesus-huan chacrapi ricurcani.
43018027	Pedro nirca: —Mana Chai ucullapi cari atallpa caparirca.
43018028	Caifaspac huasimanta Jesusta gubirnu apupacman pushanurca. Inti ña pacaricpi, judiocuna apupac huasiman mana yaicunurca ama mapayancapac, chai puncha pascua micuna puncha mari carca.
43018029	Chairaicu, Pilato paicunapacman llucshirca tapuncapac: —Imamanta cai runata juchachinquichic?
43018030	Cutipanurca: —Cai runa mana juchayuc cashcapica mana canpacman pushamunchicman carca.
43018031	Pilato picunata nirca: —Cancunallata japichic, cancunapac yachai paita taripaichic. Judiocuna ninurca: —Ñucanchic manapita huañuchina ushanchic,
43018032	Chashna rimanucpi, Jesus rimashca pactarirca pai imashna huañuna cashcata huillashcapi.
43018033	Pilato ucuman yaicushpa, Jesusta shamuchishpa, paita tapurca: —Juidiocunapac Jatun Curacachu canqui?
43018034	Jesus nirca: —¿Can quiquinmantachu chaita ninqui? ¿shuccuna huillashcatachu rimanqui?
43018035	Pilato paita cutiparca: —¿Judiochu cani ñuca? Canpac llacta runacuna, pacriyaya apucuna canta ñucaman chasquichinurca. ¿Imatata rurarcanqui?
43018036	Jesus paita cutiparca: —Ñuca mana cai pacha apucuna shinachu cani. Paicuna shina cacpica, ñuca runacuna macarinunman judiocuna ñucata ama japincapac; fanti, ñuca shuc laya apumi cani.
43018037	Nicpi uyashpa Pilato tapurca: —Jatun Curacachu canqui? Jesus cutipashpa nirca: —Ari, ñuca Jatun Curacami cani. Cai pachaman shamurcani tucuicunaman shuti cashcata ricsichincapac. Shutita catic runacuna ñuca shimita uyanun.
43018038	Pilato tapurca: —¿Imaita can shuti? Chashna tapushpa, judiocunahuan rimarincapac llucshirca; paicunata nirca; —Cai runapi ima manallita mana tarinichu.
43018039	Caran huata, pascua punchapi, shuc huichcashca runata cacharic cani cancunapac yachai. Judiocunapac jatun Curacata cacharincapac munanquichichu?
43018040	Paicuna caparishpa ninurca: —¡Mana paita! ¡Barrabasta cachari! Barrabas shuc millai shuhua runa carca.
43019001	Chashnapi, Pilato Jesusta japishpa llipachichirca.
43019002	Suldarucuna, Jesusta japishpa, shuc casha llaututa ahuashpa, paipac umapi churanurca; shuc puca churanatapash churachinurca;
43019003	huasha, paipacman mayanyarishpa ninurca: —¡Canta saluranchic, judiocunapac Jatun Curaca! Chashna nishpa, maqui palahuan paita huactaranurca.
43019004	Pilato cutillata judiocuna tiyashcaman llucshirca. Paicunata nirca: —Uyahuaichic, cai runapi ima juchata mana tupashpa cancunaman cutillata pushamuni.
43019005	Chashna nicpi, Jesus llucshirca; casha llaututa paipac umapi charirca, puca churanata churarishca. Pilato, paita ricuchishpa, nirca: —¡Ricuichic cai runata!
43019006	Pacriyaya apucuna chapacunapash paita ricushpa, caparinurca nishpa: —¡Paita huañuchi, paita huañuchi! ¡Cruspi chacatashca huañuchun! Pilato paicunata nirca: —Cancunallata japichic, paita huañuchichic, ñuca ima juchata mana tupanichu paipi.
43019007	Judiocuna cutipanurca: —Ñucanchic yachai, paita huañuchina can, "Diospac Churi cani" nirca mari.
43019008	Chaita uyashpa, Pilato ashtahuan mancharca.
43019009	Jesusta huasi ucuman cutillata pushashpa, Pilato paita tapurca: —¿Maimanta canqui? Jesus chunlla saquirirca.
43019010	Pilato paita nirca: —¿Imaraicu mana rimahuanqui? ¿Canta huañuchina, canta cacharina ushashcata manachu yachanqui?
43019011	Chashnapi, Jesus paita cutiparca: —Ñucata mana imata rana ushanquiman Dios mana munashcapi; chairaicu, ñucata canman chasquichishca runa canmanta yalli juchayuc can.
43019012	Chai pachamanta, Pilato Jesusta cacharinata munarca; ranti, judiocuna paita caparinurca: —Paita cacharishpa, Incahuan mana mashichu canqui; pipash jatun Curacami cani nishpa, Incata chicnin.
43019013	Chaita uyashpa, Pilato Jesusta canchaman llucshichirca; huasha, taripana tiyarinapi tiyarirca, hebreo shimipi "Gábata" nishcapi (Gabata nishpa, "rumihuan rurashca panpa" nin runa shimipi).
43019014	Pascua micunata allichina puncha carca, chaupi puncha mayanlla. Pilato Jesusta ricuchishpa nirca: —Caimi cancunapac Jatun Curaca!
43019015	Paicuna caparishpa ninurca: —¡Huañuchun, huañuchun! ¡Cruspi paita huañuchi! Pilato nirca: —¿Cancunapac Jatun Curacata huañuchishachu? Judiocuna ninurca: —¡Ñucanchipac Jatun Curaca Incallami can!
43019016	Chaita uyashpa, Pilato Jesusta paicunaman curca chacatashca cancapac. Paicunaea Jesusta japishpa chacatancapac pushanurca.
43019017	Jesus, crusta marcashpa, Calvario urcuman rirca (hebreo shimipi Gólgota ninun; nicpi, "aya tullu panpa").
43019018	Chaipi paita chacatanurca; ishcai runatapash chacatanurca shuc alli maquiman, shuc lluqui maquiman.
43019019	Pilato shuc quillcata quillcachirca crus umapi churancapac; chai quillcapi cashna quillcara tiyarca: "Nazaretmanta Jesus judiocunapac Jatun Curaca".
43019020	Achca runacuna chai quillcashcata ricunurca; chai urcu llactamanta mana caru carca; quillcashcaca quimsa shimipi quillcara carca: arameo shimipi, griego shimipi, latin shimipi.
43019021	Judio apucuna Pilatota ninurca: —Can quillcashcata "judiocunapac Jatun Curaca" nishpa pichana can; "judiocunapac Jatun Curaca cani nirca" nishpa quillcanqui.
43019022	Pilato nirca: —Ñuca quillcashca quillcara saquirin.
43019023	Jesusta chacatashca huasha, suldarucuna paipac churanacunata japinurca caranpac shuc; cushmaca mana sirara carca, illacta ahuara carca;
43019024	chairaicu ninurca: —Caita ama pitishun; lichayucpac saquirichun. Chashna quillca nishca pactarirca, cashna mari quillcara tiyarca: "Ñuca churanacunata paicunapura cunacurca; ñuca cushmaca lichayucpac saquirirca".
43019025	Crus chaquipi Jesuspac mama tiyarca, paipac ñaña Cleofaspac huarmi Mariapash, Maria Magdalenapash.
43019026	Jesus paipac mamata ricushpa, yachachishca Juanpash chaillapi tiyacpi ricushpa, mamata nirca: —Huarmi, chaimi canpac churi.
43019027	Huasha, yachachishca runata nirca: —Chaimi canpac mama. Chai pachamanta chai yachachishca runa Jesuspac mamata paipac huasiman pusharca.
43019028	Chaipac huasha, Jesus pai raranata ña pactachishcata yachashpa, quillca nishca pactarincapac nirca: —Upianayahuan.
43019029	Chaipi shuc jayac bino manca tiyarca; suldarucuna shuc esponjata japinurca; jayac binopi jucuchishpa, pintupi huatashpa, Jesusta upiachinurca.
43019030	Jesus jayac binota camashca huasha, caparishpa nirca: —Tucui illacta pactarirca. Umata lapushpa huañurca.
43019031	Cayantin puncha jatun raimi pascua nishca carca. Ayacuna ama cruspi saquirincapac, judiocuna Pilatopacman nnurca "ayacunata chaimanta anchuchipai" nishpa mañancapac.
43019032	Suldarucuna rishpa, Jesushuan pacta chacatashcacunapac chancacunata paquinurca.
43019033	Jesuspacman mayanarishpa ña huañushcata ricushpa, paipac chancacunata mana paquinurcachu;
43019034	shuc suldaru tucsinahuan paipac tintilluta tucsirca; chai ucullapi yahuar yacupash llucshirca.
43019035	Chaita ricushca runa "Chasna tucurca" nin, pai rimashca shuti can; pai yachanmi shutita rimashcata cancuna inincapac.
43019036	Chashnarmi quillca nishca pactarirca: "Paipac tullucunata mana shucllatapash paquinquichichu".
43019037	Shucpi nin: "Tucsishcaman ricununca".
43019038	Chaipac huasha, shuc Arimateamanta runa Jose shutiyuc (paipash Jesusta catic carca, pacalla catic carca judiocunata manchashcamanta) Pilatopacman rirca Jesuspac ayata manancapac. Pilato pai mañashcata cucpi, chai runa Jesuspac ayata apashpa rircai.
43019039	Shucpash Nicodemo shutiyuc shamurca; chai runa shuc cuti Jesus-huan rimarincapac tuta rishcarca. Chai runa asnac yacuta apamurca shuc patsac libra tuputa.
43019040	Jesuspac ayata japishpa asnac yacuhuan armachishpa, churanahuan pillunurca judiocunapac yachai panpancapac.
43019041	Chai manyata shuc chacra tiyarca, chacrapi shuc aya jutcu; manapí chaira chai jutcupi panpai tucushca carca.
43019042	Chaipi Jesuspac ayata churanurca; caruman chincachincapac mana ushanurcachu, samana puncha nalla pactanca racurca mari.
43020001	Semana ñaupac puncha tutamantashitu, chaira tuta ucupi, Maria Magdalena Jesus ta panpanushca jutcuman rirca. Chaiman pactac, nimita anchuchishcata ricurca.
43020002	Callpashpa, Simon Pedropacman, chai shuc yachachishca Jesus yapa llaquishca runapacman rirca. Paicunata tupashpa nirca: —¡Aya jutcumanta Apunchicta surcunurca, maipi churanushcata mana yachanchichu!
43020003	Rimacpi uyashpa, Pedrohuan chai shuc yachachishca runahuan aya jutcuman rinurca.
43020004	Ishcaintin pacta callpanurca; chai shuc yachachishea runa Pedromanta yalli callpashpa, ñaupae aya jutcuman pactarca.
43020005	Ricuncapac cumurishpa, churanacunata allpapi ricurca; mana yaicurcachu.
43020006	Unailla Pedro pactarca. Aya jutcuman yaicushpa, churanacunata allpapi ricurca.
43020007	Jesuspac umata pillunushca churana mana allpapi tiyarca shuc churanacunahuan, shuccpi patachira tiyarca.
43020008	Chai yachachishca runa, ñaupac pactamuc runa, paipash yaicurca; ricushpa inirca.
43020009	Quillcapi quillcara tiyashcata "Jesus huañushcacunamanta causarina can" nishpa, chai pachacama mana atipanushcarca.
43020010	Chaita ricushpa, chai yachachishcacuna huasiman ticranurca.
43020011	Maria aya jutcu mayanpi huacashpa saquirirca. Huacashpa, aya jutcuman ricuncapac cumurishpa,
43020012	ishcai angelcunata yuraclla churarishcata ricurca; Jesuspac aicha tiyashcapi tiyanurca, shuc umaman, shuc chaquiman.
43020013	Angelcuna huarmita tapunurca: —Huarmi, ¿imaraicu huacaranqui? Pai nirca: —Apunchicta apanurca, maipi churanushcata mana yachanichu.
43020014	Chashna nishpa, ticracpi ricushpa, Jesus chaipi shayashcata ricurca; Jesus cashcata mana yacharca.
43020015	Jesus paita nirca: —Huarmi, ¿imaraicu huacaranqui? ¿Pitata mashcacunqui? Pai, chacracamami yuyashpa, nirca: —Ayalla, can paita apashca capi, maipi churashcata rimahuai, ñuca paita apancapac.
43020016	Chashna rimacpi, Jesus paita nirca: —¡Maria! Paica ticrashpa nirca: —¡Raboni! ("raboni" nishpa "yachachiccama" nin)
43020017	Jesus paita nirca: —Cacharihuai, chaira caipi tiyani mari; ñuca huauquicunapacman rishpa, paicunata rimanqui: "Ñuca Yayapacman, huca Diospacman rinca rani; pai cancunapac Yayami, cancunapac Diosmi".
43020018	Chashna rimacpi, Maria yachachishcacunapacman rishpa nirca: —Apunchicta ricurcani, caita nihuarca. Jesus rimashcataca huillarca.
43020019	Chai punchallapi, ña tutayaracpi, Jesus yachachishcacuna shuc huasipi tiyanurca; judiocunata manchashcamanta huasi puncu huichcara carca. Cuncaimanta Jesus yaicurca; paicuna chaupi shuncupi shayarishpa nirca: —¡Ganas causanata charichic!
43020020	Huasha, paipac maquicunata, paipac tintilluta tucsishcata ricuchirca. Apostolcuna, Jesusta ricushpa, yapa cushiyanurca.
43020021	Jesus cutillata nirca: —¡Ganas causanata charichic! Ñuca Yaya cachamuhuashca shina, ñucapash cancunata cachani.
43020022	Huasha, paicuna jahuapi pucurca nishpa: —Santo Samaita chasquichic.
43020023	Cancuna pichashca juchacuna pichara saquirinunca; cancuna mana pichashca juchacuna mana pichara saquirinunca.
43020024	Shuc yachachishca runa, Tomas shutiyuc Didimo nishca, Jesus shamushcapi illarca.
43020025	Shuccuna paita rimanurca: —Apunchicta ricurcanchic. Pai cutipashpa nirca: —Paipac maquipi clavo jutcuta mana ricushpa, ñuca maqui rucata chai jutcupi tintillu jutcupipash mana satishpa, mana inishachu.
43020026	Pusac puncha huasha, yachachiscacuna chai huasillapi tiyanurca; Tomas paicunahuan tiyarca. Puncu huichcara cacpi, Jesus yaicurca; paicuna chaupi shuncupi shayarishpa nirca: —¡Ganas causanata charichic!
43020027	Huasha Tomasta nirca: —Tomas, maqui rucata sati caipi, ñuca maquita llancai; canpac maquita ñuca tintillu jutcupi sati; ama inina illac caichu; inishcayuc cana canqui.
43020028	Tomas nirca: —¡Ñuca Apulla, ñuca Dioslla!
43020029	Jesus shuc achca munanayacta ricuriccunata rurarca yachachishcacuna ñaupacpi, chaicuna cai quillcapi mana quillcashca tiyanun.
43020031	Chaicunata quillcarcani Jesus Mesias cashcata cancuna inincapac; cancuna chashna inishpa, paipac causaita charinquichic.
43021001	Jesus yachachishcacunaman cutillata ricurirca Tiberiades cucha patapi; cashna tucurca:
43021002	Simon Pedro-huan, Tomas-huan, Natanael-huan ishcai Cebedeopac churicunahuan shuc ishcai yachachishcacunahuan pacta tiyanurca.
43021003	Simon Pedro nirca: —Llicancapac rirani. Shuccuna ninurca: —Canhuan shamushun. Rishpa canuaman yaicunurca. Tuta pacaricta mana imata japinurca.
43021004	Punchayacucpi, Jesus tiyu panpapi ricurimurca; chai runacuna Jesus cashcata mana yachanurca.
43021005	Jesus paicunata nirca: —Runacuna, ¿imatapash japircanquichichu? —Mana imata japircanchic -ninurca.
43021006	Jesus paicunata nirca: —Llicata alli maquiman shitaichic, tarinquichicmi. Llicata shitashpa, achca yacu aichacunata japinurca, llicata mana aisana ushanurca,
43021007	Chai Jesus llaquishca runa Pedrota nirca: —¡Apunchicmi! Simon Pedro "Apunchicmi"nishcata uyashpa, churanata churarishpa —llatan mari carca— yacuman shitarirca.
43021008	Shuccuna canuahuan shamunurca llicata aisashpa; yacu patamanta mana caru carca, shuc patsac metro tupulla.
43021009	Allpaman pactaccuna ninata japichishcata ricunurca; nina jahuapi shuc challua tiyarca; tantapash tiyarca.
43021010	Jesus paicunata nirca: —Cunan japishca aichacunamanta apamuichic.
43021011	Simon Pedro, canuaman sicashpa; llicata allpaman aisarca; jatun challua juntarashca shuc patsac picha chunca quimsa; chashna achca cacpipash, llica mana lliquirishcachu.
43021012	Jesus paicunata nirca: —Micuc shamuichic. Paicuna "can pitac canqui" nishpa tapunata manchanurca, Jesus cashcata yachashpallata.
43021013	Jesus mayanyashpa, tantata japishpa paicunaman curca; yacu aichatapash cararca. l
43021014	Chaihuan quimsa cuti Jesus yachachishcacunaman ricurimurca causarishca huasha.
43021015	Micushca huasha, Jesus Pedrota nirca: —Juanpac churi Simon, ¿caicunamanta yalli llaquihuanquichu? Pedro cutipashpa nirca: —Ari, Apunchic, ñuca canta llaquishcata yachanqui. Jesus paita nirca: —Ñuca obeja huahuacunata michinqui.
43021016	Unailla cutillata tapurca: —Juanpac churi Simon, ¿ñucata llaquihuanquichu? Pedro paita cutiparca: —Ari, Apunchic, ñuca canta llaquishcata yachanqui. Jesus paita nirca: —Ñuca obejacunata michinqui.
43021017	Quimsaniqui cuti tapurca: —Juanpac churi Simon, ¿ñucata llaquihuanquichu? Pedro, Jesus quimsa cuti "llanquihuanquichu" nishpa tapushcamanta llaquirishpa, nirca: —Apunchic, can tucuita yachanqui; ñuca canta llaquishcata yachanqui. Jesus paita nirca: —Ñuca obejacunata michinqui.
43021018	Shuti pacha canta nini: Can malta cashcapi, canllata churaric carcanqui, can munashcaman ric carcanqui. Can rucuyacpimi, ricracunata chutachinqui, shucca canta churachinca, can mana munashcaman pushai tucunqui.
43021019	Chashna rimashpa Jesus imashina Pedro huañunca rashcata Diosta sumacyachincapac ricsichirca. Huasha paita nirca: —¡Catihuai!
43021020	Pedro ticrashpa, Jesus yapa llaquishca nina paicunata catimurashcata ricurca; chai runa puchucai tuta micunapi Jesuspac mayanpi tiyashpa, paita tapushcarca "Apulla, pimi canta japichinca ran" nishpa.
43021021	Pedro paita ricushpa, Jesusta nirca: —Apunchic, ¿cai runaca imata tucunca?
43021022	Jesus paita cutiparca: —Ñuca ticranacama pai caipi saquirichun ñuca munacpica, canta mana imananchu. Can catihuai.
43021023	Cashna Jesus nicpi, chai runa mana huañunca rashcata huaquincunapura rimarirca; ranti, Jesus mana nircachu" "mana huañunca ran" nishpa; "cai runa ñuca ticranacama caipi saquirichun ñuca munacpica, canta mana imananchu" nishpa nirca.
43021024	Caimi chai tucuita huillac runa, paillata chaicunata quillcashpa saquirca; pai shutita rimashcata yachanchic.
43021025	Shuc achcacunatapash Jesus rurarca; chaicunata shuc shuc quillcanucpi, quillcashca pancacuna tucui cai pachapi mana yaicununman yachin.
44001001	Teófilo, ñuca ñaupa quillcashca pancacunapi tucui Jesus yachachishcacunamanta, pai callarishcapi rurashcacunata churarcani,
44001002	pai jahuapachaman pushai tucushca punchacama. Pai acllashca Apostolcunata Diospa Samaihuan pai rimashcacunata atipachishca huasha.
44001003	Paicunahuanmi taririrca pai ñacarishca huasha, achcacunahuan pai causac casncata ricsichishpa, paicunaman chuscu chunca puncha tupu ricurirca, chaipi paicunata Dios Apu cana Pachamanta (Reino de Dios) rimarca.
44001004	Shuc cuti paicunahuan micucushpa paicunata cashna rimarca: —Jerusalenmanta ama caruyanquichicchu; chapaichic Yaya rimashca pactarichun; ¿manachu ña chaimanta cancunata rimarcani?
44001005	Juan Yacuhuan bautisarca, cancuna ranti manapash unaipi Diospa Samaihuan bautisai tucunca ranquichic.
44001006	Chairaicu chaipi tantarishcacuna tapunacurca: —Apunchic, ¿cunachu Israelmanta Apu jinu tucunca ranqui?
44001007	Pai cutiparca: —Yaya paipa munaihuan chai pachacunapi ruranca rashcata cancuna imata yachana charinquichic.
44001008	Chashnapash shuc ushaita chasquinquichicmi, Diospac Samai cancunapacman uraicumucpi, ñucamanta Jerusalenpi, tucui Judeapi, Samariapi, tucui pachapi ricuyaccuna tucunca ranquichic.
44001009	Chaita rimashca huasha, pai sicashcata ricunurca, shuc puyu paicuna ricushcata qillparca.
44001010	Paicuna allipacha jahuaman ricushpa shayacushcapi, ishcai runa yuraclla churarishca paicunaman mayanyanurca
44001011	cashna rimashpa: —Galileamanta runacuna, ¿imata rashpami jahuamanlla ricushpa shayanquichi? Caimanta cunan jahua pachaman pushai tucuc Jesusllata pai rishca shinallatacmi ticramunca.
44001012	Chashnapi, paicuna Olivos nishca urcumanta ticramunusca, chaimanta Jerusalenman mana caru can: samana puncha paicuna puri ushashca tupu.
44001013	Llactapi pactashpa paicuna causana huasipi yaicunurca; paicuna canurcami: Pedro, Juan, Santiago, Andres, Felipe, Tomas, Bartolome, Mateo, Alfeopa churi Santiago, Shuncuhuan Curishca (el Fanático) shutiyuc Simon, Santiagopac huauqui Judas.
44001014	Tucuipura paicuna Dioshuan rimarinapi huiñai catiranurca, Jesuspac mama Maria paipac aillucunandin.
44001015	Chai punchacunapi chaipi shuc patsac ishcai chunca runacuna tantarishca tiyanurca. Pedro cai runa ucupi shayarishpa rimancapac callarirca chai huauquicunata:
44001016	—Huauquicuna, Diospac Samai ñaupa quillcapi rimashca pactarina carca; David Judasmanta rimashca: pai millai runacunata Jesusta japichincapac pusharca.
44001017	Ñucanchic-huan puric carca, ñucanchic shinallata llancac.
44001018	Jesusta catushpa japishca cullquihuan shuc allpata rantirca, huasha huaicuman urmarca, paipa huicsa tucyacpi chunchullicuna chausirinurca.
44001019	Pai chashna tucushcata tucui Jerusalenmanta runacuna yachanurca, paicunapac shimipi chai allpata rimanurca Aceldama, aya panpa.
44001020	Yachanchic Diosman Taquinacuna (Salmos) pancacunapi quillcashca tiyan: "Pai causashca allpa chushac saquirichun, ama pi runata chaipi causana yuyai tiyachun". Chaillapita rimanpash: "Pai rantimanta shuc llancachun".
44001021	Chairaicu, allimi canca shuc runa chai Jesus causarishcata ricuyac ñucanchiman llutarichun, shuc, chai Jesus ñucanchihuan causacushcapi puric,
44001022	Juan bautisashpa purishcamanta pai jahua pachaman pushai tucushcacama.
44001023	Ishcaita shayachinurca: Jose Barsabata, Cusca shuncuyuc nishca, Matiasta.
44001024	Chai huasha cashna rimarinurca: —Apunchic, can tucuicunapac shuncuta ricsinqui; ricsichi cai ishcaicunamanta maicantata acllarcanqui,
44001025	pai Apostol tucuchun Judas rantimanta, cai rinaman rishpa saquishcaraicumanta.
44001026	Lichayucta yachancapac racpi, Matias lichayuc tucurca, paita chunca shuc Apostolcunaman yapachinurca.
44002001	Pentecostes puncha pactashcapi tucuilla shucllapi tantarishca tiyanurca.
44002002	Cuncaimanta sinchi huaira shina jahua pachamanta uyarimushpa tucui paicuna tiyacushca huasipi juntarirca.
44002003	Chaipi ricunurca shuc nina callu shinacuna caran umapi shayarishcata,
44002004	tucuilla. Diospac Samaihuan juntarishca saquirinurca, caran shimipi rimancapac callrinurca, chai Samai paicunata rimachishca shina.
44002005	Jerusalenpi canacurca tucui mama-llactamantacuna shamushca Diosta llaquic judiocuna.
44002006	Chai tulupushcata uyashpa achcacuna chaima rinacurca, mancharishca saquirinurr ca, caranlla quiquin shimipi rimashcata uyashpa.
44002007	Tucuilla mancharicushiyashpa tapurinurca: —¿Manachu Galileamanta canun tuciu chai rimacuccunaca?
44002008	¿Shinacpi imaraicuta caranlla ñucanchicpac quiquin shimipi rimashcata uyacunchic?
44002009	Caipi tiyanchic Partomanta runa, Mediamanta, Elanmanta; cuti shuccunaca causanchic Mesopotamiapi, Judeapi, Capadociapi, Pontopi,
44002010	Asiapi, Frigiapi, Panfiliapi, Egiptopi, Cirene mayapi tiyac Libia suyumanta; maicancunaca Romamanta runa canchic, maicancunaca judio, cuti shuccunaca mana judio cashpapash paicunapac ininata catiranun;
44002011	Cretamanta, Arabiamanta shamushcacunapash tiyan, chashnapash Diosmanta sumac rimashcacunata tucuilla quiquinpac shimipi uyacunchic.
44002012	Ima tucucushcata mana yachashpa, mancharishpa tapurinurca: —¿Caica imatata ñucanchicman ricsichinayan?
44002013	Ranti shuccunaca, asishpa rimanurca: —Machac mari canun.
44002014	Chashnapi Pedro chunca shuc Apostolcunahuan shayarishpa, sinchi shimihuan rimarca: —Judio runacuna, Jeresalenpi causaccunapash ñuca shimita uyapaichic; allita atipashpa ricunquichic.
44002015	Cancuna rimashca shina mana machacchu canchic; chaira tutamantalla can.
44002016	Cunan caipi pactaricunmi profeta Joel shutiyuc rimashca:
44002017	"Puchucai punchacunapi tucuncami, riman Dios, ñuca Samaita tucui runapacpi tallichincapac rani; cancunapac churicuna ushushicunapash ñucaraicu huillanunca, maltacuna rucucunapash nuspaicunatami nuspanunca.
44002018	Chai punchacunapi ñuca Samaita ñuca chulucunapash jahuapi tallichishami,
44002019	Jahuapachapi sumaimanacunatami rasha; cai allpapica: yahuar, nina, cushni jatarishca tiyanca.
44002020	Intica yanayancami, quillaca yahuaryancami, Apunchicpac puncha chaira mana pactashcapi, jatun puncha, manaricuipac puncha.
44002021	Chashnapash, Apunchicpac shimipi mañashpa quishpichi tucununcami".
44002022	Israelmanta runacuna uyahuaichic: Nazaretmanta Jesusta ñucanchic ucupi ushaita Dios cushcarca: Paita rurachirca mana raipaccunata, sumac ricuriccunatapash, cancuna chaita yachanquichic.
44002023	Chashnapash, cancunaca millai runacunaman japishpa curcanquichic, paita huañuchircanquichic, cruspi chacatarcanquichic, Dios munashca shina, pai unaimanta rimashca shina.
44002024	Ranti Dios paita causachirca huañuimanta quishpichishpa; mana allichu carca huañui paita yallincapac,
44002025	paimanta David cashna riman: 'Apunchicta huiñaipac ñucapac uaupacpi charini, paita ñucapac yachac maquipi charishpa mana urmashachu.
44002026	Chairaicu ñuca shuncu cushiyahuan, canta cushiyashcahuan chacchani, ñuca aichapash chapashpa samacun.
44002027	Mana mari panparallapi jichuhuanquichu, mana saquinquichu canta allipacha catic ismusha tucurichun.
44002028	Causai ñanpita ricsichihuashcanqui, can ñucahuan tiyacushpa cushichihuanquimi.'
44002029	Huauquicuna, allita atipachishpa rimashcata uyahuaichic: rucu yaya David huañurca, panpai tucurcapash, paipac aya jutcuca ñucanchic ucupi cunancama sirin.
44002030	Ranti pai tucunca rashcata huillac cashpa, yacharca Dios quiquinpac shutipi rimashcaraicu shuc paipac aillu jatun apu tucunca rashcata.
44002031	Chairaicu ñaupacta ricurca Mesias huañushcacunamanta causarishcata, paimanta mari cashna rimashpa nirca, mana panparashcapi jichui tucurcachu, paipac aichapash mana ismurcachu.
44002032	Caimi Jesus, tucui ñucanchic ricushcanchic paita Dios causachishcata.
44002033	Tucuita ushac Diospac maquihuan jatunyachishca, Yayamanta cachamuna nishca Diospac Samaita cunan tallichishca, chaitami cancuna uyanquichic, ricucunquichic.
44002034	Shutimi can, David mana jahua pachaman sicarcachu, chashnapash, riman: Apunchic, ñucapac Apunchicta rimarcami: Ñucapac yachac maquiman tiyari,
44002035	ñucami canta pinaccunata canpa chaqui ucupi churancapac racuni.
44002036	Chashna cacpi Israelmanta tucui runacuna allita yachanuchun, Dios chai cancuna cruspi chacatashca Jesusta APUNCHIC, MESIAS rurashcata".
44002037	Chai shimicunata uyashpa, yapa llaquirishcahuan Pedrota chai shuc Apostolcunatapash tapunurca: —¿Imata ruracpimi alli tucunca, huauquicuna?
44002038	Pedro paicunata cutiparca: —Cancunapac causaita allichichic cancunamanta caranlla Jesucristopac shutipi bautisarishpa, cancunapac juchacunamanta pichashca saquirincapac. Diosca paipa Samaita cancunaman cuncami;
44002039	pai cushami rimashcaca cancunapacmi, cancunapac churicunapacpash, tucui chicanmanta Apunchic cayashca runacunapacpash.
44002040	Cuti shuc achca shimicunahuan, Pedro paicunata camachirca: —Chicanyaichic cai millai runacunamanta.
44002041	Pai rimashca shimita uyaccuna bautisai tucunurca; chai puncha iniccunaman quimsa huaranca tupu yaparinurca.
44002042	Apostolcuna rimashcata mana sanpayashpa pactachiccuna carca, tucui charishcacunata cunacushpa, misata ranapi, Dioshuan rimarinapipash.
44002043	Tucui runacuna mancharishpa ricunurca mancharicushiyashcacunata Apostolcuna ruracpi ricushpa.
44002044	Tucui chai iniccuna shuc yuyaillapi catiranurca, paicuna charishcata tucui chaipuralla charishpa.
44002045	Allpa, tucui imacuna charishcata catushpa, caran runa mutsushcata ricushpa raquiccuna carca.
44002046	Caran puncha Diospac huasiman cushiyashcahuan riccuna carca; huasicunapi misata rashpa, tucuipura cushiyashcahuan micuccuna carca.
44002047	Diosta chacchacuna carca, tucui runacuna paicunata llaquiccuna carca; caran puncha Apunchic mirachicurca chai tantarishcacunaman quishpichicushcacunata.
44003001	Pedro Juantin chishi mayanman Dioshuan paipac huasipi rimarinaman "riranurca, chashnapi shuc suchu runa, mamapac huicsa ucumanta chashna pacarishca, apamuranushcata ricunurca.
44003002	Chai runata tucui puncha churaccuna carca Diospac huasipi tiyac Sumac Puncu nishcapi, chaipi paita churaccuna carca llaquirishcahuan diosmantata (limosna) chaiman yaicuccunata mañashpa tiyancapac.
44003003	Pedro Juantin Diospac huasiman yaicucushcata rictishpa diosmantata paicunata mañarca.
44003004	Pedro, Juanta paipac mayanpi charishpa, chai runata ricushpa saquirishpa rimarca: —Ñucanchiman ricui.
44003005	Chai suchu runa paicunapac ñahuiman allipacha ricurca, imallapash cuhuanunman yuyashpa.
44003006	Chashnapi Pedro paita nirca: —Curi, cullqui mana charinichu, ñuca charishcata canman cuni: Nazaretmanta Jesus Mesiaspac shutipi purincapac callari.
44003007	Yachac maquimanta japishpa, jatachirca.
44003008	Chaillapita paipa chancacuna chaqui mucucunapash sinchiyanurca, pahuaillahuan shayarirca, purincapac callarishpa paicunahuan Diospac huasiman yaicurca quiquin chaquihuan, pahuashpa, Diosta chacchashpa.
44003009	Tucui runacuna pai puricushpa Diosta chacchacushcata ricunacurca; diosmantata
44003010	Sumac Puncupi mañashpa tiyacllata cacpi ricushpa yapa mancharinurca, chashna. tucushca ricushpa.
44003011	Chai alliyashca runa mana llushpirinayarca Pedropac, Juanpac mayanmanta, chairaicu chashna mancharishca runacuna, callpashpa rinacurca Salomonpac puncu canchaman, chaipi paicuna canacurca,
44003012	Pedro, runacuna tantarishcata ricushpa, paicunata cashna nirca: —Israelmanta runacuna, ¿imaraicuta alliyachishcamanta mancharinquichic? Mana ñucanchic ushaihuanchu, mana ñucanchic yapa alli cashcamantachu paita purichircanchic.
44003013	Yachaichic Abrahanpac Dios, Isaacpac Dios, Jacobpac Dios, ñucanchic rucucunapac Dios, paipac runa Jesusta jahuayachirca. Paita japishpa apucunaman cancuna curcanquichic; Pilato cacharina munashcapi, chashnallata cancuna mana munarcanquichic.
44003014	Mana juchayuc runata cacharichina rantimanta, ashtahuan huañuchisiqui runata cacharichircanquichic;
44003015	ranti causaiman pushac Aputa huañuchichircanquichic. Chashnapash Dios paita causachirca; chaita ricushcaraicu ñucanchic rimanchie.
44003016	Jesupac shutipi inishcaraicu, cai Shuti alliyachishca cai cancuna ricsishca suchu runata. Shinacpi, Cristopi inishcaraicumi cai runa allipacha alliyashca saquirishca, tucui cancuna ricushca shina.
44003017	Yachanimi, huauquicuna, cancuna apucunantin mana yachashpa huañuchishcata.
44003018	Ranti Dios chashna rurashcahuan pactachirca tucunca rashcata huillaccuna rimashcata: Paipac Mesias ñacarina cashcata.
44003019	Chairaicu, juchacunamanta nanarishpa alli causaiman ticraichic. Chaipi shuti Apunchicca alli causaita apamuncami yachin
44003020	shamuna Mesiasta cachamushpa.
44003021	Chai Mesias Jesusmi can, jahua pachapi tiana can, cai pacha mushuyachi tucunacama, chaimanta Dios ña rimarca tucunca rashcata huillaccunapac shimihuan.
44003022	Moises rimarca: "Apunchic Dios ñuca shina runata cai huauquicuna ucumanta shayachinca. Uyapanquichic tucui pai rimanca rashcata.
44003023	Chai runata mana uyac llacta ucumanta callpachishcami canca.
44003024	Tucui tucunca rashcata huillaccuna, Samuelmanta callarishpa, pai huasha shamuccunapash, cai punchacuna pactamunamanta rimanushcami.
44003025	Cancunami chai runacunapac huahuacuna canquichic, Dioshuan cancunapac rucucunahuan curishca shimita chasquincapac racuccuna, Dios Abrahanta cashna rimashcapi: "Canpac churicunapimi bendisiashca canunca tucui cai allpamanta aillucuna".
44003026	Naupacta cancunapacta nishpa huañushcamanta causachishca paipac runata, paita cachamushcami bendisionta cancunaman apamuncapa, cancuna mana allicunamanta anchurina cacpi.
44004001	Chaira paicuna chai runacunata rimacushcapi pacri yayacuna pactamunurca, Diospac huasipi ricuccunapac apupash, saduceocunantin.
44004002	Yapa piñarishca canurca runacunata yachachishcamanta, rimaranacurcapash ima shina Jesus causarishca tucui runacuna causarina cashcata ricuchicushcata.
44004003	Paicunata japishpa chunta curralpi cayanticama churanurca ña tutayacushcaraicu.
44004004	Paicuna rimashcata uyashpa achcacuna ininurca, iniccuna mirarishpa caticushca ña pichca huarancaman pactarca.
44004005	Cayanti puncha Jerusalenpi tantarinurca apucuna, rucucuna, yachachic quillcata yachaccuna,
44004006	Yaya pacricunapac apu Anas, Caifas, Jonatan, Alejandro, tucui chai Yayapacripac aillumanta caccuna chaillapita canurca.
44004007	Pedrota Juantapash paicunapac ñaupacman cayashpa tapunurca: —¿Pipac ushaihuata, pipac shutipita chaita rurarcanquichic?
44004008	Chashnapi Pedro, Diospac Samaihuan juntarishca cashpa, paicunata cutiparca: —Llacta apucuna, Israelmanta rucucuna,
44004009	cunan cutipana canchic shuc uncuc janpi tucushcamanta, pimi janpirca rushpachu tapunquichi. Tucuilla allita uyapaichic
44004010	chasnallata cai Israelmanta runacuna tucuilla allita uyanuchun: Janpi tucushcami Nazaretmanta Jesucristopac shutiraicu, paita cancuna cruspi chacatarcanquichic, chashnallata Dios paita huañushcacuna ucumanta causachirca; pairaicumi cai runa cunan cancunapac ñaupacpi alli, paipac quiquin chaquihuan shayacun.
44004011	Jesusmi, cancuna, huasi ruraccuna mana alli nishpa jichushca rumi, ranti cunan sapiyachic rumi tucushca.
44004012	Chairaicu, cai tucui pachamanta runacunapacpi shuc mana mari tiyan Diospacman pactancapac nicpi.
44004013	Chai Pedro Juantin yapa cuscata rimashcata ricushpa mancharishca saquirinurca, yachanurca paicuna mana quillca imatapash yachashcata, mana ricsiracunapash canurca. Yachanurca mari Jesus-huan puriccuna cashcata,
44004014	ranti paicunapac mayanpi ricunurca chai alliyashca runa shayacushcata; chashnamanta mana shuc shimi rimanurcachu.
44004015	Taripana ucumanta llucshichi tucunurca, chai huasha paicunapura rimarincapac callarinurca:
44004016	Imatami rurashun cai runacunata. Cai Jerusalenpi tucuilla yachanun paicuna mana raipacta rurashcata, ñucanchic chaimanta rimanata mana ushanchic.
44004017	Ranti ricuna canchic chai ama ashtahuan uyarichun runa ucupi. Shinacpi manchachina canchic ama cuti rimanuchun chai shutita pi runa ñaupacpipash.
44004018	Paicunata cayachishpa rimanacurca ama cuti Jesus-manta rimancapac, ama paimantapash yachachincapac.
44004019	Chashnapi Pedro Juantin cutipanurca: —Cunan cancunallata allita ricuichic, ¿allichu can Diospac ñaupacpi paita mana uyashpa ashtahuan cancuna rimashcata pactachincapac?
44004020	¡Imashnata mana rimashun ñucanchic ñahuihuan ricushcata, ñucanchic rinrihuan uyashcata!
44004021	Cuti manchachina shimicunata paicunata rimashpa cacharinacurca, mana ñacachinata ushanurca runacunaraicu.
44004022	Tucuillami Diosta chaccharanurca tucushcamanta, chai janpi tucuc runa ña paica chuscu chunca yalli huatata charirca.
44004023	Cachari tucushca shina, Pedro Juantin mashicunapacman rishpa rimanurca apucuna, pacriyayacuna, rucucuna paicunaman rimashcata.
44004024	Paicuna rimashcata uyashpa, tucuilla shuclla shimihuan Diosta rimanurca: —Apunchic, can rurarcanqui jahua pachata, cai pachata, mama cuchata, tucui paicunapi tiyactapash.
44004025	Can yuyaita churarcanqui canpa runa ñucanchipac yaya Davidpi, cai shimicunata: "Mama llactacunapi macanacui tiyan, ruranacunapi yapa yuyarishca tiyan, ¿imapami chaicunata yuyarinquichic?
44004026	Cai pachamanta jatun apucuna tantarinun, paipac churicunapash Apunchicta, paipac Mesiasta piñashpa huancurinushca.
44004027	Chashnami cai llactapi tucurca: Herodes Poncio Pilatopash Diosta mana ricsiccunahuan Israel runacunahuanpash shuclla yuyaita japinurca Jesus canpa Mesiasta millashpa,
44004028	chashna can munashpa yuyarishcata paicuna pactachinurca, can chashnapac canpac ushaihuan, canpac yuyaihuan rurashpa saquishcata.
44004029	Cunan Apunchic, riqui ñucanchicta paicuna piñashcata, canpa runacunata sinchicuchi canpac Shimita ama manchashcahuan yachachinuchun.
44004030	Chashnallata canpac ushaita ricsichi uncuccunata janpishcahuan, mancharicushiyanacunahuan canpac alu runa Jesuspac shutiraicu".
44004031	Paicuna Dioshuan rimarinata tucuchiscapi paicuna tiyacushca ucu chucchurirca, chashnapi tucuilla" Diospac Samaihuan juntarishca saquirinurca, chairaicu Diospac Shinuta mana manchashcahuan rimancapac callarmurca.
44004032	Inishpa caticuccuna tucuula shuclla shuncuta, shuclla yuyaita charinurca: paicuna charishca tucuicunapac carca, mana pipash amu tiyarcachu.
44004033	Apostolcuna Apunchic Jesus huañushcacunamanta causarishcata ushaihuan ricsichinacurca, tucui paicuna yapa llaquishca canurca.
44004034	Paicuna ucupi mana tsuntsu tiyarcachu, tucui paicunamanta allpa, huasi chariccuna catuccuna carca,
44004035	cullquitaca Apostolcunapac maquipi churaccuna carca, cuti paicunaca caran runa mutsushca tuputa ricushpa cuccuna carca.
44004036	Chashnami rurarca Jose, Apostolcuna Bernabe shutichishca (nicpi: cushiyachishca); pai Levi miraimanta carca, Chipremanta runa,
44004037	pai charishca allpata catushca huasha cullquita Apostolcunapac maquipi churac shamurca.
44005001	Shuc runa Ananias shutiyuc paipac huarmi Safirantin, paicuna ishcaipura rimarishca huasha, shuc allpata catunurca,
44005002	chaupi cullquita paicunapacta saquichinurca huarmipash yachashpallata, chaishuc chaupita Apostolcunapac maquipi churarca.
44005003	Pedro rimarca: —Ananias, ¿canpac shuncutachu supaiman curcanqui? ¿Diospac Samaitachu umachisha yuyanqui? ¿mana yachanmichu yuyanqui canpac allpamanta chaupi cullquita huacaichishcata?
44005004	¿Piñashcahuanchu catuchinacurca? Chashna catushpa, ¿manachu canlla illacta chai cullquita japina usharcanqui? ¿allitami ruranichu yuyanqui? Mana runacunatachu llullashcanqui, Diostami llullashcanqui.
44005005	Rimashcata uyashpa Ananias allpapi urmarca, chailla-pita huañurca; yapa manchari shamurca tucui chaita uyaccunaman.
44005006	Maltacuna jatarishpa, chai ayata pillushpa panpaneapac apanacurca.
44005007	Quimsa pacha huashapi huarmipash pactamurca, pai mana yacharca cari tucushcata.
44005008	Pedro paita tapurca: —¿Chai tupupichu cancunapac allpata caturcanquichic? Pai cutiparca: —Ari, chai tupupimi caturcancmc. Pedro paita rimarca:
44005009	—¿Cancuna ishcantipurachu Diospac Samaita camana munarcanquichic? Ricui, caipi ticramuranun canpac carita panpancapac riccuna. Paicunallatami cantapash apanunca.
44005010	Chaillapita Safira paipac chaqui mayanpi huañushca urmarca. Chai maltacuna ticramushpa huañushcata tupanurca, paipac cari mayanpi panpancapac apashpa rinurca.
44005011	Tucui iniccuna yapa mancharinacurca, chashnallata chaita uyaccunapash mancharinacurca.
44005012	Apostolcuna achca mancharicushiyaipacunata runa ucupi ruranurca. Tucui iniccuna Salomonpac puncu canchapi huancurishpa tantariccuna carca;
44005013	ranti chaishuccunaca mana paicunaman mayanyaccunachu carca, paicunata yapa llaquicushpapash.
44005014	Chashna, huarmi caricunapash achcacuna Apunchicman inishcahuan llutarinacurca.
44005015	Cuti chashnallata uncuccunatapash paicuna purina ñanpiman cahuitupi surcuccuna carca, Pedro chaita riracpi paipac llantuuapash japichun nishpa.
44005016	Jerusalen llacta mayanmantacunapash pactaccuna carca paicunapacman uncuccunata apashpa, supai japishcacunata pushashpa, tucuilla janpirishca saquiriccuna carca.
44005017	Pacriyayacunapac apu tucui paihuan llutarishcacunapash, tucui paicuna saduceos nishcacuna canurca; yapa piñashpa,
44005018	Apostolcunata japishpa chunta curralpi churanurca.
44005019	Ranti tuta ucupi Apunchipac angel puncucunata pascashpa paicunata canchaman surcurca, rimashpa:
44005020	—Richic, Diospac huasipi shayarishpa yachachichic runacunata cashna causashca samita.
44005021	Rimashcata uyashpa, pacarina mayanta Diospac huasipi yaicushpa runacunata yachachincapac callarinacurca. Chaicamaca pacri yayacunapac apu paipaccunahuan pactamushpa, tantarinata ruranurca, israelitacunapac jatun tantarina, japi tucushcacunata pushancapac cachanurca.
44005022	Huacaichicamacuna rishpa paicunata mana tarinurca. Ticramushpa rimanacurca:
44005023	—Paicunata huacaichishpa saquishcataca sumacta quillparatami tarircanchic, huacaichicamacunaca puncu mayanpi shayaranurca; cuti pascashpa ricucpica, mana pitapash ucupi tarircanchic.
44005024	Huacaichiccunapac apu pacriyayacunapac apucunapash, chaita uyashpa yapa mancharishca saquirinacurca, paicunapura tapurinacurca imami tucushcanca nishpa.
44005025	Chashnapi shuc runa pactamushpa cashna paicunata rimarca: —Cancuna japishpa quillpashca runacuna Diospac huasipimi runacunata yachachiranun.
44005026	Chaipi huacaichiccuna apu paipac runacunahuan Apostolcunata japicrinurca, chashnapash mana piñashcahuan, runacunapi rumihuan shitai tucunata manchashcaraicumanta.
44005027	Ña japishpa apamushcapi, apucuna ñaupacpi shayachinacurca, chashnapi pacriyayacunapac apu paicunata tapushpa rimarca:
44005028	—¿Manachu cancunata rimarcanchic ama yachachinquichichu chai runamanta? Chashna cacllapita, pai yachachishcata cancuna tucui Jerusalenpi rimashpa purishcanquichic, chairapash ñucanchiman jahuachinquichic chai runa huañushcamanta.
44005029	Pedro tucui Apostolcunantin cutipanurca: —Diostami ashtahuan runacunamanta ñaupacta uyana canchic.
44005030	Ñucanchipac rucu yayacunapac Dios Jesusta huañushcacunamanta causachirca, cancuna paita shuc caspimanta huarcuchishpa huañuchircanquichic.
44005031	Dios paipac yachac maquiman jahua pachapi paita churashca, Jatun Apu, Quishpichicta rurashpa, Israelta mushu causaita cuncapac, juchamanta pichai tucuncapac.
44005032	Chaimanta ñucanchicmi ricuyac canchic, paita uyaccunaman cushca Diospac Samaipash.
44005033	Chashna rimashcata uyashpa yapa piñarishpa paicunata huañuchinata munanurca.
44005034	Ranti shuc fariseo Gamaliel shutiyuc, camachic quillcata yachac, tucui runacuna llaquishca, apucuna tantarishca ucupi shayarishpa, canchaman chai japishca runacunata llucshichishpa, rimarca:
44005035	—Israelmanta runacuna, allita atipashpa ricuichic cai runacunahuan ranca racushcata.
44005036	Mana unai can, Teudas caipi jatun runa shina ricurimushca, paimau llutarinurca chuscu patsac runacuna. Chashnapash paita huañuchinacurca, tucui paita caticcuna chausirishpa chincarinurca.
44005037	Runacunata yupacushca pachapi, Galileamanta Judas shayarirca, paita tucui runacuna catinurca; paipash chincarircami paita caticcunapash illacta chausirinurca.
44005038	Chairaicumi cai shimicunahuan cancunata cunan camachini: Cuncarichic cai runacunamanta, rinacuchunlla. Paicuha ruracushca runa yuyaimanta shamuc cashpaca, paipac munaimi chincarinca;
44005039	ranti Diosmanta shamuc cacpica, mana paita tucuchinata ushanquichichu. Yahcamantami Diosta macancapac shayarinquichic. Pai rimashcata pactachinurca.
44005040	Chashnapi Apostolcunata cayashpa, llipachishca huasha, Jesuspac shutipi ama cuti yachachincapac rimashpa, cacharinacurca
44005041	Apostolcuna tantarina ucumanta yapa cushi llucshinacurca Jesuspac shutiraicu ñacarishcamanta.
44005042	Tucui puncha yachachinurca Diospac huasipi, runa huasicunapipash Mesias Jesuspac Cushi Shimita.
44006001	Chai pachapi, Jesusta caticcuna achca mirarishcaraicu, griego shimita rimaccuna hebreo shimita rimaccunahuan piñarinacurca, paicunapac huaccha mamacuna mana allita ricui tucushcaraicu, caran puncha ricunapi.
44006002	Apostolcuna tucui yachachishcacunata tantachishpa rimanacurca: —Mana allichu yachin Diospac Cushi Shimita yachachinata chicanman saquishpa, micuna caranamanlla yuyarincapac.
44006003	Chairaicu, huauquicuna, acllaichic cancunamanta canchis alli pactachic runacunata, Diospac Samaihuan juntashcacuna, achca yachaita chariccunata, chaita paicunaman mincancapac.
44006004	Ranti ñucanchica Dios-huan rimarinapi, paipac shimi yachachinapi catishun.
44006005	Tucui chaipi tantarishca runacuna chai yuyailla canacurca; acllanurca Estebanta, yapa inishcapi puric, Diospac Samaihuan juntashca runa cashcaraicu, Felipeta, Procorota, Nicanor, Timon, Parmenas, Nicolastapash, Cristota inishcapi llutarishca Antioquiamanta runa carca;
44006006	Apostolcunapac naupacpi shayachinacurca, paicunaca maquicunata uma jahuapi churashpa, Diosta mañanurca.
44006007	Diospac shimi tucuicunaman pactacurca, Jerusalenpica achca yachachishcacuna mirariranurca. Rimacpica achca yaya pacricunapash inishcapi yaicunurca.
44006008	Esteban, Diospac cuyaihuan ushaihuanpash juntashca cashpa, mancharicushiyanacunata runacuna ñaupacpi rurac carca.
44006009	Quishpiracunapac tantarina huasimanta achca runacuna, Cirenemantacuna, Alejandriamantacuna, maicancuna Ciliciamanta, Asiamantacuna pactanurca Estebanhua rimaricunurca.
44006010	Ranti mana yallinata ushanurca pai yapa yalli yachashcahuan rimacpi.
44006011	Chairaicu maican runacunata umachinacurca cashna rimanuchun nishpa: "Ñucanchic uyarcanchicmi cai runa Moisesta Diostapash piñacushcata".
44006012	Chashna shimicunahuan runacunata, apucunata, Camachic quillcata yachaccunatapash piñachinacurca; cuncaimanta pactamushpa, japishpa, judio apucuna tantarishcaman pushanurca.
44006013	Chaipi llullac ricuyaccuna cashna rimanacurca: —Cai runa huiñaipac piñacunllami ñucanchipac Diospac huasimanta, Camachic quillcamantapash.
44006014	Paimanta uyarcanchicpash cai Diospac huasita ñucanchicman Moises saquishca yachaicunatapash Nazaretmanta Jesus tulachinca rashcata.
44006015	Tucui chai judio apucuna tantarinapi tiyacuccuna, Estebanman ricushpa, paipac ñahuita shuc angelpac shina ricurishcata ricunacurca.
44007001	Chashnapi pacriyayacunapac apu tapurca: —¿Chaica shutichu?
44007002	Esteban cutiparca: —Yayacuna, huauquicuna, uyahuaichic: Jatun Dios Abrahanta Mesopotamiapi ricurirca, chaira pai mana Jarranman shamushcapi.
44007003	Chaipi paita rimarea: "Canpac aillucunata, canpac allpata saquishpa ñuca ricuchinca rashca allpapi causacrinqui".
44007004	Caldeamanta llucshishpa, Jarranpi causac shamurca. Paipac yaya huañushca huasha, cai cunan causacushca allpaman Dios paita pushamurca.
44007005	Mana ima allpata curcachu; ranti chai allpata cushami nishpa shimita curca; paipacta, paipac churicunapactapash, pai mana churiyuc cashpapash, chashna rimai tucurca.
44007006	Dios cashna rimarca: "Canpac churicuna chican allpapimi causanunca, huatashca, ñacachishcami chuscu patsac huata causanunca".
44007007	Ashtahuan rimarca: "Cancunata huatashpa ñacachic runacunata ñucami taripasha. Chaimanta llucshishpa cai panpapimi ñucata yupaichahuanquichic". Chai shimi curishcata ricuchishpa ullu carata pitirina tucunurca;
44007008	chashna, paipac churi Isaac pacaricpi, Abrahan ullu carata, pitirca pusac puncha pactarishcapi; Isaac chashnallata rurarca Jacobta, Jacobpash chashnallata ñucanchic chunca ishcai rucu yayacunata.
44007009	Rucu yayacunaca, Joseta piñashpalla, Egiptoman riraccunata catunurca. Chashnapash Dios paihuan tiyacurca,
44007010	Tucui llaquicunamanta paita quishpichirca; achca yachaita paiman curca; Egiptomanta jatun apu Faraon paita yapa llaquirca, paita Egiptomanta huainaru shayachirca tucui paipac imacunamantapash.
44007011	Egiptopi Canaanpipash yaricai tiyarca, mana ushaipac yaricai pacha tucurca, chashnapi ñucanchipac yayacunaca mana imata micuipa tucunurca.
44007012	Jacob micuna Egiptopi tiyashcata yachashpa chaiman ñucanchic yayacunata cacharca.
44007013	Ña ishcai cuti rishcapi, huauquicunata Jose pai cashcata rimarca, chashna Faraon ricsirca maican llactamanta Jose cashcata.
44007014	Jose paipac yaya Jacobta cayachirca, tucui paipac aillucunatapash, paicuna canurcami canchis chunca pichca runa.
44007015	Jacob Egiptoman rirca, chaipi huañurca, ñucanchic yayacunapash.
44007016	Siquenman apashcacuna, Abrahan paipac cullquihuan Hamorpac churicunata rantishca aya jutcupi panpai tucunurca.
44007017	Dios Abrahanta rimashca shimi pactarincapac mayanyacushcapi, achca mirashpa Egiptopi juntarinurca.
44007018	Chashnapi shuc jatun apu Egiptopi shayarirca, pai mana yacharca Josemanta.
44007019	Chai apu, mana allicunata ñucanchic aillucunata rurashpa, ñucanchic rucucunata paicunapac mushu pacarishca huahuacunata ama causanuchun nishpa jichuchirca.
44007020	Cai pachapi Moises pacarirca, Diospac ñaupacpi alli carca. Quimsa quilla yayapac huasipi causarca,
44007021	pai jichui tucushcapi, Faraonpac ushushi japishpa quiquin churita shina huiñachichirca.
44007022	Chairaicu Moises egipciocunapac tucui yachaicuanta japirca.
44007023	Alli camachic carca, llancanapipash yapa alli. Pai chuscu chunca huata pactachishcapi paipac aillu Israel runacunata ricunayarca.
44007024	Shuc runa macai tucucushcata ricushpa, paita quishpichicrirca, chai jahuapi chai egipciota huañuchishpalla yuyaita japirca.
44007025	Paica yuyarcami paipac aillucuna atipanuncami Dios paicunapac quishpina paipac maquipi churashcata, ranti paicuna mana atipanacurcachu.
44007026	Cayantiman paicunapacman pactashcapi macariranurca, pai macarinata saquichinayashpa rimarca: "Cancunaca huauquipurami canquichic, ¿allichu ishcantipuramanta nanarincapac?".
44007027	Chashna rimashcata uyashpa, chai mashita macacuc runa paita piñashpa rimarca:
44007028	"¿Canchu ñucanchicta amu shina taripancapac shayaunqui? ¿Egipciota cainan huañuchishca shinallatachu ñucatapash huañuchinayahuanqui?".
44007029	Chashna rimashcata uyashpa Moises miticushpa Madian allpaman, chican runa shina causacrirca, chaipi ishcai huahuata charirca.
44007030	Chuscu chunca huata huasha, pai Sinai urcu, chunlla allpapi cashcapi, shuc angel casha yura rupacushcapi ricuric shamurca.
44007031	Moises mancharicushiyarca ricuricushcata ricushpa. Pai allita ricusha nishpa mayanyashcapi Apunchicpac shimita uyarca:
44007032	"Ñucami canpac yayacunapac Dios cani, Abrahanpac Dios, Isaacpac, Jacobpac". Moises yapalla manchaita charishpa ricuncapacllapash mana munarca.
44007033	Ranti Apunchica paita rimarca: "Ushutata surcuri, cai panpaca Dios acllashca allpa mari can".
44007034	Nucapac runacuna cai Egiptopi ñacarishcata ricushcanimi, paicuna huacashcata uyashcanimi, uraicurcanimi paicunata quishpichincapac. Cunaca caiman shamui, Egiptomanmi canta cachanca rani".
44007035	Cai Moisesta, paicuna cashna piñashpa callpachishcata: "¿Canchu ñucanchicta amu shina taripancapac shayarinqui?", Dios cachamurca amuta rurashpa, qiushpichicta shayachishpa, casha yurapi ricurishca angel yanapashcahuan.
44007036	Paimi paicunata llucshichirca, Egiptopi mancharicushiyanacunata nirashpa, Puca ñucñu yacupi, chuscu chunca huata chunlla allpapipash.
44007037	Cai Moisesllatacmi israelitacunata rimarca: "Diosmi cancuna huauqui ucumanta ñuca shina shuc runata cancunaman cunca".
44007038	Paillatacmi, chunlla allpapi tantanacuipi, angel Sunaipi rimashcata ranti, paica ñucanchic yayacunaman rimacurca; paimi causai shimicunata japishpa cancunaman ricsichirca.
44007039	Paitami ñucanchicpac yayacuna mana uyanata munanurca; Egiptoman ticranata munanurca,
44007040	Aaronta cashna rimashpa: Huacacunata rurashpa shayachi, paicuna ñanpita ricuchinuchun, chai Egiptomanta ñucanchicta llucshichic Moisesmanta mana yachanchicchu ima tucushcata".
44007041	Chashnapi shuc malta huacrata ruranurca paipac ñaupacpi camaricunata churashpa raiminurca paicuna rurashca huacra ñaupacllapita.
44007042	Dios paicunamanta chicanyarca, sacracunata catinuchunlla nishpa saquirca, Profeta pancacunapi nishca shina: "Israel runacuna, ¿chuscu chunca huata chunlla allpapi causashpa camarita ricuchihuarcanquichichu?
44007043	Mana, ashtahuan aparcanquichicmi Molocpac tanputa, cancunapac huaca Refanpac cuillurtapash, cancunalla chacchancapac rurashca huacacuna; chairaicu cancunata Babilonia huashaman callpachishami".
44007044	Chunlla allpapi ñucanchicpac rucu yayacuna curishca shimita ricuchic tanputa charinacurca; Dios Moisesta pai ricushca shinata rurachun nishca,
44007045	huasha japic ñucanchicpac rucu yayacuna, Josue apu cashcapi Diosta mana ricsiccunapac allpata quichushcapi, chaiman yaicuchinurca, Dios paicunapac ñaupacpi callpachiscapi. Chaita huacaichishpa David tiyashca punchacama charinacurca,
44007046	pai Diospac ñaupacpi yapa alli carca, paita mañarca Jacobpac Diospacta shuc huasita rurachihuai nishpa.
44007047	Chashnapash, Salomon chai Diospac huasita shayachishpa tucuchirca.
44007048	Ranti alli rimacpi, Jatun Diosca mana runa rurashca huasipichu causan, profeta rimashca shina:
44007049	"Jahua pacha ñucapac tiyarinami, allpaca ñuca chaquicuna samana. ¿Ima huasitashi ñucapacta ruranquichic? riman Apunchic. ¿Maipishi ñuca samanata ruranquichic?
44007050	¿Manachu ñucallatac tucui caicunata rurarcani?".
44007051	Ranti cancunaca, sinchi umata charishpa, cancunapac shuncuta rumiyachircanquichic, rinrita quillparcanquichic; huiñaipac cancuna Diospac Samaita chasquinata mana munanquichic, cancunapac yayacuna shinallata.
44007052	¿Tiyarcachu ima chari profetacunamanta shucllapash, cancunapac yayacunapacpi mana chicni tucuc? Paicuna huañuchinurca Alli Runa shamunca rashcamanta rimaccunata; paitami cunan cancuna catushpa huañuchishcanquichic;
44007053	cancuna Camachic Quillcata angelcunamanta chasquishpapash mana pactachircanquichic.
44007054	Chasna rimashcata uyashpa yapa paicunapac ucupi paihuan piñarinacurca, quirupash uyaricta.
44007055	Esteban, Diospac Samaihuan juntarishpa ñahuita jahuaman jatachishpa, Dios jatunyashcata ricurca, paipac yachac maquiman Jesus shayacushcatapash ricurca; chaipi rimarca:
44007056	—Jahua pacha pascarishcatami ricuni, chaipi chai Runa Diospac yachac maquiman shayan.
44007057	Ranti paicunaca sinchita caparishpa, rinricunata quillparinacurca, chai huasha tucui paimanlla urmanacurca; llacta canchaman tancashpa chaipi rumihuan shitancapac nishpa,
44007058	juchachiccuna, shuc malta runa Saulo shutiyucpac chaquipi jahua churanacunata saquishpa, Estebanta rumihuan shitancapac callarinurca.
44007059	Paicuna rumihuan shitacushcapi, Esteban cashna Diosman caparirca: —Apunchic Jesus, ñuca causaita chasquipai.
44007060	Chai huasha cuncurishpa, sinchi shimihuan rimarca: —Apunchic, cai juchamanta paicunata quishpichi. Chaita rimashca huasha huauurca.
44008001	Saulo chashna huañuchishcata ricushpa cushiyashcahuan ricurca. Jerusalenpi tiyac iniccunata mana ushaipac piñashpa chai punchamanta japincapac callarinacurca. Tucuilla Samariaman, Judeaman chausirishpa rinacurca, ranti Apostolcunamana.
44008002	Shuc alli shuncuyuc runacuna Estebanta panpanacurca, paimanta huacanacurcapash.
44008003	Cuti Saulo iniccunata piñashpa caticurca, huasicunapi yaicushpa caricuna huarmicuna imapash japishpa chunta curralman apacurca.
44008004	Miticushpa chausirishcacuna, paicuna pactashcapi Diospac Cushi Shimita ricsichishpa purinurca.
44008005	Samaria llactaman Felipe pactashpa Mesiasmanta rimancapac callarirca.
44008006	Felipe rimashcata tucui runacuna yapa allihuan chasquinacurca. Paita uyancapac, pai mancharicushiyanacunata rashcata ricuncapac pactaccuna carca;
44008007	achca supai, japishca, runacunamantami supaicuna caparishpa llucshiccuna carpa, chashnallata. achca suchu, janca runacuna janpirishca saquirinacurca,
44008008	chashnamanta achca cushiyai tiyarca chai llactapi.
44008009	Ña unaimanta causacurca chai llactapi shuc runa Simon shutiyuc, pai yachac runa carca. Samariamanta runacuna mancharishca canurca pai rurashcacunata ricushpa, chairaicu jatunmi cani pai yuyac carca.
44008010	Tucuilla, huahuacuna rucucunapash, paillapi yuyaita churashca canurca, paimanta rimaccuna carca: "Caitami Diospac jatun ushai rimanun".
44008011	Paita uyaccuna carca, unaimanta paipac sacra yachaicunahuan umachishpa causashcaraicu;
44008012	ranti Felipe Diospac Pachamanta Cushi Shimita, Jesucristo Mesiasmanta rimacpi inishpa, caricuna huarmicunantin bautisai tucuncapac callarinacurca.
44008013	Simonpash inircami, bautisai tucushca huasha mana chicanyarcachu Felipemanta: mancharicushiyashca carca Felipe rurashcacunata ricushpa.
44008014	Jerusalenpi tiyac Apostolcuna, Samariamantacunapash Diospac Cushi Shimita chasquishcata yachashpa, Pedrota Juantin chaiman cachanurca.
44008015	Paicuna Samariaman pactashpa Dios-huan rimarinacurca chaimanta runacunapash Diospac Samaita chasquinuchun nishpa;
44008016	paicunamanta mana pimanpash uraicushca mari carca, chaira Apunchic Jesuspac shutillapimi bautisashca canurca.
44008017	Apostolcuna maquita umapi churacpi iniccuna Diospac Samaita chasquinacurca.
44008018	Apostolcuna maquita churashpa Diospac Samaita chinpachishcata ricushpa, Simon cullquita ricuchishpa,
44008019	paicunata rimarca: —Cai ushaita ñucatapash cuhuaichic, ñucapash maicanpipash maquita churacpi pai Diospac Samaita japichun.
44008020	Pedro paita cutiparca: —Anchuri caimanta canpac cullquintin, Dios cuyashcata cullquihuanmi rantina can yuyashcaraicu.
44008021	Cai ushaica mana canpacchu can, mana atipanquichu Dios rurashcacunata.
44008022	Chairaicu, cai canpac mana allimanta nanari, Apunchicta mañai can pantashcacunamanta quishpichichun,
44008023	canpac ucupi jayaclla juntarishcami canqui, mana allicunapipash huatashcami causacunqui.
44008024	Simon cutiparca: —Ñucaraicu Apunchicta mañapaichic, cai pinashpa rimashca shimicuna ama japihuanuchun.
44008025	Pedro Juantin Apunchicpac Shimita camachishca huasha Jerusalenman ticranurca, Diospac Cushi Shimita Samaria llactacunapi yachachishpa.
44008026	Apunchicpac angel Felipeta cashna nishpa rimarca: —Chaupi puncha tucushcapi ri Jerusalenmanta Gazaman, chunlla allpata rina ñanpiman.
44008027	Paica rirca, chashnapi tarirca shuc Etiopiamanta runata, Etiopiamanta Ñusta Candacespacpi llancac runa, cullquita huacaichic runa. Jerusalenman shamushcarca Diosta chacchancapac,
44008028	cuti ticracushpa paipac carroza nishcapi tiyarishpa ricucurca Profeta Isaias quillcashcata.
44008029	Diospac Samai Felipeta rimarca: —Mayanyashpa chaiman llutari.
44008030	Felipe callpashpa mayanyarca, chaipi uyarca Profeta Isaias quillcashcata ricushpa caticushcata, paita tapurca: —¿Quillcashcata atipanquichu?
44008031	Pai cutiparca: —Mana pipash yachachihuacpi mana atipaipacchu tucuni. Chasna, Felipeta sicachishpa paipac mayanpi tiyachirca.
44008032	Cai quillcatami ricushpa caticurca: "Shuc cordero shina huañuchinaman pushai tucurca; shuc oveja shina chunlla paipac acchata piticucpac naupacpi, chashna pai mana shimita pascarcachu.
44008033	Paita millanurca, tucuita paita quichunurca; paita caticcunata pillapash yupanata ushancachu. Causaccunapac allpamanta paita ishcunacurca".
44008034	Etiopiamanta runa Felipeta tapurca: —Ayalla, ¿Profeta pimanta caipi rimashcata riman? ¿Paimantallatachu, shucmantachu rimacun, imata?
44008035	Chashnapi Felipe, chai quillcapi churashcallahuanta, Jesuspac Cushi Shimita ricsichirca.
44008036	Ñanpita rirashcapi, yacu tiyashcaman pactanurca, chaipi chai runa rimarca: —Ricui, chaipi yacu tiyan. ¿Allichu canman can bautisahuacpi?
44008037	Felipe paita rimarca: —Can tucui shuncuhuan inicpi usharincami. Pai cutiparca: —Jesucristo Diospac Churi cashcata ininimi.
44008038	Chaipi paipac carrozata shayachishpa, ishcantin yacuman rinacurca. Felipe chaipipaita bautisarca.
44008039	Paicuna yacumanta llucshisheapi, Diospac Samai Felipeta shuc cachai anchuchirca; chaishucca mana cuti ricurcachu, pai rirashcaman yapa cushihuan rirca.
44008040	Felipe Azotopi cashcarca, chaimanta Cesareaman pactanacama Diospac Cushi Shimita llactacunapi yachachishpa rirca.
44009001	Saulo chaira Apunchicpac yachachishcacunata huañuchina yuyaihuan, pacri yayacunapac apupacman rishpa
44009002	Damascomanta tantarina huasipac apucunapacta quillcata mañarca, chai ininata catic cari huarmi imapash japishpa Jerusalenman apamunata ushancapac.
44009003	Pai rirashcapi, ña Damascoman pactana mayanpi, cuncaimanta shuc jahua pachamanta achic pai cashcapi llinpiarca.
44009004	Allpaman urmarca, chaipi cashna rimashca shimita uyarca: —Saulo, Saulo, ¿imaraicumi piñashpa catihuanqui?
44009005	Paica tapurca: —¿Canca pimi canqui, Apunchic? Chai shimi paita cutiparca: —Ñucami can piñashpa japinayashca Jesus cani;
44009006	jatari, ri llactaman, chaipimi can rurana cashcata rimarinca.
44009007	Paipac mashicuna mancharishca shayarinurca, rimashcata uyashpapash mana ricushcaraicu.
44009008	Saulo allpamanta jatarirca, ñahuicunata pascara charishpapash mana imatapash ricuna usharcachu. Maquimanta japishpa Damascoman pushanurca.
44009009	Ñausa carca, quimsa puncha mana imatapash micushpa, mana upiashpa causarca.
44009010	Damascopi shuc yachachishca Ananias shutiyuc runa causac carca. Apunchic, nuspaipi, paita cayarca: —Ananias. Pai cutiparca: —Caipimi cani, Apunchic.
44009011	Apunchicca paita caita rimarca: —Cuscaman ri, Judas huasiman. Chaipi Tarsomanta Saulo shutiyuc runamanta tapui, pai Dios-huan rimaricun.
44009012	Cunanshitu cai nuspaita charishca: Shuc runashi Ananias shutiyuc yaicushpa, paipac maquita umapi churan, pai ñausayashcata janpincapac nishpa.
44009013	Ananias ranti paita cutiparca: —Apunchic, achca shimimanta uyashcani chai runamanta, pai imashna Dios iniccunata Jerusalenpi yapa ñacachiscata;
44009014	caipica yaya pacricunapac apucunamanta ushaita apamushca, tucui canpa shutita rimaccunata japishpa quillpancapac.
44009015	Apunchic paita cutiparca: —Rilla, cai runa yapa yanapanca rahuan, ñuca shutita ricsichincami Diosta mana ricsiccunata, Israel runacunatapash.
44009016	Ñuca ricsichinca rani tucui pai uacarincapac rashcata, ñuca shutiraicu.
44009017	Ananias rirca, huasipi yaicurca, maquicunata paipac jahuapi churashpa paita nirca: —Huauqui Saulo, canman cachamuhuashcami Apunchic Jesus, can shamucushca ñanpipi ricuricllata, can cuti ricuc ushancapac, Diospac Samaihuanpash juntashca saquirincapac.
44009018	Chaillapita paipac ñahuimanta challua cara shina tallirinurca; ñahuita chushacchishpa, ricuna usharca. Jatarishpa bautisai tucurca;
44009019	huasha, micushpa, sinchicuipash paiman shamurca. Damascomanta yachachishcacunahuan Saulo ansata tiyarca,
44009020	manapash unaipi chaimanta tantarina huasicunapi Jesus Diospac Churi cashcata yachachincapac callarirca.
44009021	Paita uyaccuna tucuilla mancharicushiyashca saquirinacurca, cashna rimanacushpa: —Cai mari Jerusalenpi chai shutita rimaccunata piñashca japic can, ¿manachu? Caimanpash paicunata japishpa pacri yayacunapac apucunapac ñaupacman pushancapac shamuc mari can, ¿manachu?
44009022	Ranti Pablo, sinchi tucushpa, Damascomanta judiocunata pantachichirca, Jesus Dios cachamushca cashcata ricsichishcahuan.
44009023	Unaiman, judiocuna huañuchincapac rimanurca.
44009024	Pablo yacharca paicuna ruranca rashcata. Paicuna tuta punchantin llacta puncupi huañuchincapac ricucushcaraicu,
44009025	shuc tuta pai yachachishcata caticcuna, shuc ashancapi churashpa, huascahuan quincha huashaman uraicuchinurca.
44009026	Jerusalenmai pactashcapi, yachachishcacunahuan llutarinata munarca; chashnapash tucuilla manchanurca pai yachachishca jinu cashcata mana yachashpa.
44009027	Chashnapi Bernabe japishpa Apostolcunapacman pusharca ricsichincapac. Saulo paicunaman rimarca ima shina pai Apunchicta ñanpipi ricushcata, paita rimashcata, pai Damascopi tucui runacunapac ñaupacpi Jesusmanta yachachishcatapash rimarca.
44009028	Saulo paicunahuan pai munashcaman puric carca, Apunchicmata tucuipac ñaupacpi yachachishpa.
44009029	Pai rimarirca piñanacurcapash griego shimita rimac judiocunahuan, paicunaca paita huañuchinata yuyarinurca;
44009030	paipac huauquicuna chaita yachashpa, Cesareaman pushanurca, chaimanta Tarsoman cachanurca.
44009031	Chai pachapi, iniccuna mana pipash quillachishca causaranurca tucui Judeapi, Galileapi, Samariapipash, Apunchicta catinapi sinchiyashpa, jatunyashpa, yaparishpa riranurca Diospac Samai cariyachishcahuan.
44009032	Pedro tucui chai suyucunata ricushpa puricurca, chashnapi uraicurcami Lidapi tiyac iniccunata ricuncapac.
44009033	Chaipi tarirca shuc Eneas shutiyuc runata; pai suchu cashpa, ña pusac huata sirishcamanta mana jatarinata usharcachu.
44009034	Pedro paita rimarca: —Eneas, Mesias Jesus canta alliyachin; jatari, canpac puñunata allichi.
44009035	Chaillapita jatarirca. Lidamanta, Saron panpamanta tucui runacuna ricunurca, paicuna Apunchicta ininurca.
44009036	Jafapi shuc yachachishca Tabita shutiyuc tiyarca, chai Ushpita rimanayan, pai yapa alli shuncuyuc huarmi carca.
44009037	Chai punchacuna uncurirca, huanurca. Maillashca huasha jahuapi tiyac patapi paipac ayata churanurca.
44009038	Lidamanta Jafaman mayanlla can; yachachishcacuna Pedro chaipi cashcatayachashpa, ishcai runata cachanurca Jafaman utcalla shamuchun rimashcahuan.
44009039	Pedro paicunahuan rirca. Pai pactashcallapi jahua pataman sicachinurca; chaipi huaccha huarmicuna huacashpa ricuchiranurca Tabita causashcapi rurashca churanacunata.
44009040	Pedro tucuicunata canchaman llucshichirca; cuncurishpa Dios-huan rimarirca; huasha ayaman ricushpa rimarca: —Jatari Tabita
44009041	Pai ñahuita pascarca, Pedrota ricushpa tiyarirca. Pedro maquimanta japishpa jataichirca. Iniccunata huacchacunantin cayashpa, causacta paicunaman ricuchirca.
44009042	Jafapi tiyac runacuna tucui yachanurca, achcacuna Apunchicta ininurca.
44009043	Pedro unaita Jafapi saquirirca, shuc huihua carata allichic Simon shutiyuc runapac huasipi.
44010001	Cesarea llactapi Cornelio shutiyuc runa causac carca, pai chaipi tiyac soldadocunapac capitan carca.
44010002	Alli shuncuyuc runa carca, pai tucui paipac ailluhuan Diosta manchashpa causac runa carca. Runacunaman achca diosmantata cuc carca, Dioshuan rimarinata mana saquicchu carca.
44010003	Chishi mayanma shuc nuspaita charirca: Allipacha Diospac angelta ricurca paipac quinchara ucupi yaicushpa paita cayacushcata: —Cornelio.
44010004	Pai allipacha ricushpa saquirirca, manchashcahuan paita tapurca: —¿Ñucatachu mashcahuanqui, Apunchic? Angel cutiparca: —Can Dios-huan rimarishca, canpac diosmantacuna Diospac naupacpi alli ricurinushca.
44010005	Cunan pitapash Jafaman cachai Simon Pedro shutiyuc runata mashcachun,
44010006	ñucñu yacu patapi tiyac huacra carata allichic Simonpac huasipimi tiyacun.
44010007	Angel chincarishca huasha, ishcai runata shuc alli shuncuyuc soldadota cayarca;
44010008	tucuita rimashca huasha Jafaman paicunata cacharca.
44010009	Cayantiman, chaupi puncha tucushcapi, paicuna llacta mayanpi rirashcapi, Pedro huasi jahuaman Dios-huan rimarincapac sicarca.
44010010	Yarcachicpi micunayarca, paipac micunata yanunacama paica shuc nuspaita charirca:
44010011	Jahua pacha pascarishcata ricurca, chaipi shuc imachari, shuc jatun llachapa shina jahua pachamanta uraicucucta ricurca; paipac chuscu chaquishitucunaca allpapi tacariranurca.
44010012	Chai ucupi tucui sacha huihuacuna, machacuicuna, pishcucunapash tiyanurca.
44010013	Shuc shimi paita rimarca: —Pedro, jatari; huañuchishpa micui.
44010014	Pedro rimarca: —Chaitaca yuyarincapacllapash mana allichu, Apunchic, maican punchapash can mana munashca, huacllichicta mana micushcanichu.
44010015	Cutipash chai shimi paita rimarca: —Dios "allimi" rimashcata, canca ama huacllichicmi can rimaichu.
44010016	Quimsa cutimi chashna rimai tiyarca, chai huasha chai ricuricuc jahua pachaman apai tucurca.
44010017	Pedro mana yacharcachu chai nuspai yachachinayashcata. Ranti chai pachallapita, Cornelio cachamushca runacuna, Simonpac huasita mashcashpa puricuccuna, huasi puncupi pactamunacurca.
44010018	Cayashpa tapunacurca Simon paicuna Pedro shutichishca, chai huasipichu causan nishpa.
44010019	Pedro chaira yuyaricurca pai nuspashcamanta, chashnapi Diospac Samai paita rimarca: —Shuc runacunami canta mashcaranun;
44010020	uraicui, paicunahuan rilla, ñucami paicunata cachamurcani.
44010021	Pedro paicunapacman uraicushpa rimarca: —Ñucami cancuna mashcacushca runa cani. ¿Imatapash mutsushpami shamunquichic?
44010022	Paicuna cutipanurca: —Alli shuncuyuc, Diosta manchashpa causac, tucui judiocuna llaquishca capitan Corneliomi, shuc angelmanta canta paipac huasiman cayachina shimita chasquishca, can rimashcatami pai uyanayan.
44010023	Pedro huasiman cayashpa paicunata puñuchirca. Cayanti puncha paicunahuan rirca, paihuan rinurcapash Jafamanta maican huauquicuna.
44010024	Cayantiman Cesareaman pactarca. Cornelio paicunata chapacurcami, cayashcarcapash paipac aillucunata, paipac quiquin mashicunatapash.
44010025	Pedro yaicushcapi, Cornelio paita tarincapac llucshirca, chaillapita paipac chaqui mayanpi cuncurirca;
44010026	ranti Pedro cashna rimashpa jatachirca: —Jatari, ñucapash runallatami cani.
44010027	Huasiman paihuan rimarishpa yaicurca, achca runa tantarishcata tarishpa rimarca:
44010028	—Cancuna yachanquichic ima shina shuc judiota pai inishcamanta mana ushan chican runacunahuan llutarincapac, paipac huasipi yaicuncapac; chashnapash, ñucata Dios yachachihuashcami ama huacllishca maican runatapash rimancapac.
44010029	Chairaicu, can cayancapac cachashcapi, shamurcanillami. Cunan yachanata munanimi imashnamanta cayachihuashcata.
44010030	Cornelio cutiparca: —Na chuscu puncha tucun, cashna pachallapita ñucapac huasipi chishi mayanta Dios-huan rimaricurcaru, chaipi shuc sumac churarishca runa ricurihuarca, pai rimahuarcami:
44010031	—"Cornelio, can Dios-huan rimarishca, canpac diosmantacuna Diospac ñaupacpi alli ricurinushca.
44010032	Pitapash Jafaman cachai Simon Pedro shutiyuc runata cayachun, ñucñu yacu patapi causac huacra carata allichic Simonpac huasipimi tiyacun". Utcalla canman shimita cacharcani, canca shamupashcanqui.
44010033	Cunaca, tucuilla caipi Diospac ñaupacpi canchic, can Apunchicraicu nucanchicmanrimashcata uyancapac.
44010034	Chashnapi Pedro rimarca: —Cunanmi alli shutipacha ricsini Dios mana pitapash mana chicanyachishpa ricushcata,
44010035	paica chasquin paihuan puricta, alli cusca pactachicta, maimanta runa cacpipash.
44010036	Pai Israelpac churicunata paipac shimita rimarca, Dios cachamushca ganas causaita Jesusraicu pactamuna cashcata uyachishpa, pai tucuipac Apunchic can.
44010037	Cancuna allita yachanquichic judiocunapac llactapi tucushcata, Galileamanta callarishpa, Juan bautismomanta camachishca huasha:
44010038	Ima shina Dios Nazaretmanta Jesusta paipac Samaita curca, paipac ushaita ricsichishpa, pai allita rurashpa purirca, supai japishca runacunamanta supaita anchuchishpa, Dios paihuan cashcaraicu chaita rurarca.
44010039	Ñucanchic ricuyac canchic tucui pai judiocunapac llactacunapi Jerusalenpipash rurashcamanta. Huasha paita huañuchinacurca shuc caspimanta huarcuchishpa.
44010040	Chashnapash quimsa puncha huasha huañushcacunamanta Dios paita causachirca, pai munashcamanta ricui tucurca,
44010041	mana tucuicunapacpi, Dios unaimanta acllashca ricuyaccunapacllapi, ñucanchicmi canchic, paihuan micushcanchic, upiashcanchic pai huañushcacunamanta causarimushca huasha.
44010042	Paimi ñucanchicta cacharca runacunata camachincapac, pai causaccunapac, huañushcacunapac taripac Diospacpi shayachi tucushcata ricsichincapac.
44010043	Tucui Profetacuna paimanta rimanun: tucui paita iniccuna paipac shutiraicu juchacunamanta quishpina cashcata.
44010044	Chaira Pedro rimacushcapi, Diospac Samai tucui chaipi uyacuccunapacpi shamurca.
44010045	Pedrohuan shamuc Judeamanta inic runacuna mancharinacurca: —¡Ima shina Dios paipac Samaita mana judiocunatapash cuyashcaraicumanta!
44010046	Caica allipacha shutimi carca: chican shimipi rimaranurca, Diosta chaccharanurca.
44010047	Chashnapi Pedro rimarca: —¿Cristopac bautismota mitsarincachu cai ñucanchic shinallata Diospac Samaita chasquic runacunata?
44010048	Jesus Mesiaspac bautismota paicunata chasquichirca. Chai huasha, paicunahuan shuc punchacunallapash saquirincapac rimanurca.
44011001	Apostolcuna Judeamanta huauquicunantin yachanacushcarca, ima shina mana judiocunapash Diospac Shimita japishcata.
44011002	Pedro Jerusalenman rishcapi, judio yachaita catic iniccuna paita cashna rimancapac callarinacurca:
44011003	—Mana iniccunapac huasipi yaicushcanqui, paicunahuanpash micushcanqui.
44011004	Chashnapi Pedro tucui pai rurashcacunata paicunaman rimarca:
44011005	—Dios-huan rimaricurcani Jafa llactapi; chaipi shuc nuspaita charircani: Shuc imachari uraicucurca, shuc jatun llachapa shina ricuric jahua pachamanta uraicucurca ñuca tiyashcacama; chaipi shayarirca paipac chuscu chaquishi tucunahuan.
44011006	Allipacha chaiman ricurcani, chaipi tiyarcami chuscu chaquiyuc sacha huihuacuna, millai huihuacuna, allpata llucarishpa puriccuna, huairata puric pishcucunatapash.
44011007	Shuc shimitapash uyarcani: "Pedro, huañuchi, micui".
44011008	Ñuca cutiparcani: "Manapacha, yuyarincapallash mana allichu chaica, ñuca shimiman mana maican puncha can mana munashca, huacllichic mana yaicushcachu".
44011009	Chai shimi cutillata rimahuarca: "Dios 'allimi' rimashcata, canca ama mana allichu nishpa rimaichu".
44011010	Chaica quimsa cuti chashna tucurca, chai huasha jahua pachaman aisashpa sicachinurca.
44011011	Chai pachapi ñucanchic tiyashca huasipi Cesareamanta cachamushca quimsa runacuna pactacrinurca ñucata mashcashpa.
44011012	Diospac Samai rimahuarca paicunahuan richunlla nishpa. Cai sucta huauquicuna ñucahuan canurca, huasha chai runapac huasiman yaicurcanchic.
44011013	Pai ñucanchicman rimarca ima shina pai shuc angelta ricurca paipac huasipi pactacpi, chai angel rimashcarca: "Jafaman shimita cachai Simon Pedrota cayashpa;
44011014	pai rimashcamanta canman canpac aillucunantin quishpina pactamunca".
44011015	Ñuca paicunaman rimancapac callarishcapi, chaillapi Diospac Samai paicunapac jahuapi uraicurca, ñucanchipac jahuapi ñaupac uraicushca shina.
44011016	Chaipi yuyarircani Apunchic rimashca shimicunata pai rimashcapi: "Juan yacuhuan bautisarca, ranti cancunaca Diospac Samaihuanmi bautisai tucun-quichic".
44011017	Paicuna Apunchic Jesucristopi inishcaraicu Dios cuyashcata cushca hucanchicman shinallata, ¿ñucaca ushaimanchu carcani pai munashcata 'mana' rimancapac?
44011018	Chashna rimashpata uyashpa ña mana imatapash rimanacurca, Diosta chacchanurca cashna rimashpa: —Mana iniccunatapash Dios cuti paipacman shuncuta shayachina yuyaita cushcami causaiman yaicuna ushancapac.
44011019	Piñashpa catic tucushcamanta, Esteban huañuchi tucushcapi chausiriccuna pactanurca Feniciacama, Chipre, Antioquiacama, judiocunallata Diospac Shimita camachishpa.
44011020	Chashnapash, tiyarcami paicunamanta maicancuna Chipremanta, Cirenemantapash, paicunaca Antioquiaman pactashpa griegocunatapash camachinacurca Apunchic Jesuspac Cushi Shimita rimashpa.
44011021	Apunchic paicunahuan cashcaraicu, achcacuna ininacurca Diosman shuncuta shayachishpa.
44011022	Chashna tucushcamanta Jerusalenpi tiyac iniccunaman pactarca, chairaicu Bernabeta Antioquiaman cachanurca.
44011023	Pactashcapi Dios cuyashcata ricushpa, yapa cushiyarca, paicunata rimarcapash tucuilla huancurishpa Apunchihuan catincapac;
44011024	pai alli runa, Diospac Samaihuan juntarishca, inishcapipash sinchi catic cashcaraicu, achca runacuna Apunchicta ricsinacurca.
44011025	Chashnapi Bernabe Tarsoman rirca Saulo mashcancapac.
44011026	Tarishpa Antioquiaman paita pusharca. Shuc huata chai iniccuna llactapi ishcantin causanurca, achca runacunata yachachishpa; Antioquiapimi yahachishcacuna 'cristianocuna' rimai tucuncapac callarinurca.
44011027	Chai punchacuna Jerusalenmanta Profetacuna uraicunacurca.
44011028	Paicunamanta shuc, Agabo shutiyuc, Diospac Samai paita ricsichishcaraicu, jatun yaricai tucui pachaman shamunca rashcata huillarca. (Claudio Jatun Apu cashcapi chai yaricai tiyarca).
44011029	Yachachishcacuna caran amu ushashca tuputa yanapancapac rimanacurca Judea llactacunapi causac huauquicunata.
44011030	Chashna ruranacurca; Pablohuan Bernabehuan tantachishca cullquita cachanacurca.
44012001	Jatun Apu Herodes iniccunamanta maican runacunata ñacachincapac yuyarirca.
44012002	Mircanuhuan Santiagota huañuchichirca, pai Juanpac huauqui carca;
44012003	judiocuna chashna rashcata allihuan ricunucpi Pedrotapash japichirca. Pascua punchacuna carca.
44012004	Japichishca huasha, chunta curralpi quillpachirca, paita ricuncapac churarca chunca sucta soldadota, caranpi chuscu chuscu shayachishpa. Pai yuyarcami Pascua huasha Pedrota tucui runacunapac ñaupacpi surcushpa ricuchincapac.
44012005	Chashna Pedro chunta curralpi ricui tucunacama, iniccuna sinchita Dios-huan pairaicu rimarinacurca.
44012006	Herodes chashna tucui runacunapac ñaupacpi shayachishpa ricuchincapac racurca; chai tuta, Pedro ishcai soldado ucupi puñucurca, ishcai jillai huascahuan huatashca, paita ricuncapac mincashcacuna chunta curral puncupipash tiyanurca.
44012007	Cuncaimanta, Apunchicpac angel ricurirca, tucui chunta curral punchaclla tucurca. Maquihuan tintillu panpapi huactashpa Pedrota causachishpa, nirca: —Utcalla jatari. Chashnapi jillai huascacuna maquimanta urmanurca,
44012008	cutipash paita angel rimarca: —Chunpita huatari, ushutatapash churari. Chashna rurarca pai; angel cuti paita rimarca: —Jahua churarinata churarishpa catihuai.
44012009	Paipac huashalla Pedro llucshirca. Pai mana yacharcachu chai angel ruracushca shuti cashca imapash, shuc nuspai shina paita yachirca.
44012010	Paita ricuccamacunata ishcaipi saquishpa rinurca; chashna jillaimanta rurashca puncuman pactanurca; chai puncu cancha llucshina cashpa, paipac munai pascarirca. Llucshinurca; puricushcapi cuncaimanta chai angel paipac mayanmanta chincarirca.
44012011	Pedro allipacha yuyaita japishpa rimarca: —Ayalla, shutimi cashca: Apunchicmi paipac angelta cachamushca Herodespac maquimanta llushpichihuancapac, judiocuna ñucata ruranca rashcamanta quishpichihuancapac.
44012012	Pai ña allita yuyaita japishcapi, Juan Marcospac mama Mariapac huasiman rirca, chaipi achcacuna tantarinacushcarca Dios-huan rimarincapac.
44012013	Puncupi tacacrirca, shuc cuitsa: Rosa shutiyuc, pimi canca nishpa ricucrirca;
44012014	Pedropac shimita ricsishpa, yapalla cushiyashpa, pascana rantimanta, ucuman callpashpa, Pedromi puncupi can nishpa rimarca.
44012015	Paicuna cutipanurca: —¿Ima, nuspachu canqui? Paica, shuti chaipimi, nishpa rimarca. Chaishuccunaca rimanurca: —¿Paipac angelmi canca?
44012016	Pedro chaicama cayacurcami. Paicuna pascashcapi, paita jinu ricunurca, rimai paicunata mana tiyarcachu.
44012017	Maquihuan ricuchishpa chunlla tucuncapac rimarca; chaipi paicunata rimarca ima shina Apunchic chunta curralmanta paita surcushcata. Paicunata rimarcapash: —Caita Santiagoman, chaishuc huauquicunamanpash rimaichic. Chai huasha llucshishpa chaimanta shucman rirca,
44012018	Punchayashcapi yapa tulupui tiyarca soldado ucupi, Pedro imata tucushcanca nishpa tapuriranurca.
44012019	Herodes mashcachirca, chashnapash mana tuparcachu, chairaicu huacaichicamacunata tapuchishca huasha, paicunata huañuchichirca. Chai huasha Pedro Judeamanta Cesareaman rirca; chaipi saquirirca.
44012020	Chai pachapi Herodes piñarishca carca Tiro, Sidon, iscantin llactamanta runacunahuan. Paicuna, allita rimarishca huasha, paipac ñaupacman pactanurca; ñaupac Biastohuan alli mashi tucunurca, pai chai Jatun Apupac cullquita huacaichic runa carca; paicuna mañanurca ganas causaita paicunapura charincapac, tucui chai runacuna chai Jatun Apupac allpamanta mari micunata tariranurca.
44012021	Paicuna rimashca puncha pactaricpi, Herodes, Jatun Apupac churanata churarishpa, paipac tiyarinapi tiyarishpa, paicunata rimarca.
44012022	Pai rimashcata uyashpa runacuna caparinurca: —¡Chashna rimacucca mana runachu, Diosmi can!
44012023	Cuti chashnapi cuncaimanta Apunchicpac angel paita huacllichirca, Diospac shutita shuhuashcaraicu; chaipi curu micushca huañurca.
44012024	Diospac shimi jatunyashpa, mirarishpa ricurca.
44012025	Bernabe Saulontin, paicunaman mincashcata tucuchishpa, Jerusalenmanta ticranurca, paicunahuan Juan Marcosta pushashpa.
44013001	Antioquiapi ininacuna ucupi profetacuna, yachachiccuna canurca: Bernabe, paicuna Yana Runa rimacushca Simeon, Cirenemanta Lucio, Jatun Apu Herodeshuan huiñac Manaen Saulopash.
44013002	Shuc puncha paicuna sasishpa Dios-huan rimaricushcapi, Diospac Samai paicunata rimarca: —Bernabeta Saulontin chicanyachipaichic, ñuca mincanata ruranuchun.
44013003	Cutillata sasishpa Dios-huan rimarinurca; maquicunata umapi churashca huasha paicunata cachanurca.
44013004	Diospac Samai mincashcata uyashpa Seleuciaman rinacurca, chaimanta Chipreman yacuta rinurca.
44013005	Salaminapi pactashpa judiocunapac tautarina huasicunapi Diospac Shimita uyachinurca; Juanpash chaillapita paicunata yanapacurca.
44013006	Chai islata Pafoscama rinurca,. Chaipi shuc yachac judiota tarinurca; pai mana profetachu carca, paipac shuti carcami Jesuspac churi;
44013007	pai causacurcami Apu Sergio, Pablohuan, yapa alli yuyayuc rana. Pai Bernabeta Saulontin cayancapac cacharca, pai Diospac Shimita uyanata munarca;
44013008	ranti Elimasca, nicpi Yachac, mana munarcachu, Aputa inishcamanta chicanyachinayashpa.
44013009	Chashnapi Saulo, Pablopash paita rimanchic, Diospac Samaihuan juntashca cashpa, paiman allipacha ricushpa rimarca:
44013010	—Can, supaipac churi, umachinahuan, mana allicunahuan juntarishca, alli cashcata piñac, ¿maican punchallaca Apunchipac cusca ñanpicunata huishtuyachinata saquinquichu?
44013011	Cunashitumi Diospac maqui canpac jahuapi urmanca ran, ñausami saquirinqui, unaita punchata mana ricuna ushanquichu Dios munanacama.; Chaillapita paipac ñahui yanayarca. Amuca maquicunahuan mashcacurca pillapash maquimanta japihuachun nishpa.
44013012	Chai Apu pai jinu ricurca, chairaicu inirca.
44013013	Pablo paipac mashicunantin Pafosmanta Panfiliamanta Pergecama canuapi rinacurca. Juan chaipi paicunamanta chicanyashpa Jerusalenman ticrarca;
44013014	ranti paicunaca, Pergemanta llucshishpa, Pisidiamanta Antioquiaman pactanurca. Sabado puncha tantarina huasipi yaicushpa tiyarinurca.
44013015	Profetacunata camachic quillcatapash catishca huasha, tantarina huasi apucuna caita rimancapac cachanurca: —Huauquicuna, sinchicuchincapac shimicunata charishpa, rimaichiclla.
44013016	Pablo shayarishpa, maquihuan paicunata cayashpa, rimarca: —Israelpac churicuna, tucui cancuna Diosta manchashpa causaccunapash uyaichic:
44013017	Cai Israel llactamanta Dios, ñucanchicpac rucucunata acllarca, paicunata mirachirca Egiptopi chican runa shina causacushcapi. Sinchi maquihuan chaimanta paicunata llucshichirca;
44013018	chuscu chunca huata chunlla allpapi paicunata carashpa charirca.
44013019	Canchis Canaanmanta mama llactacunata chincachishpa,
44013020	paicunaman chai allpata curca, chuscu patsac pichca chunca huata huashamanta. Chai huasha Taripaccunata paicunaman curca profeta Samuel shayarinacama.
44013021	Chashnapi shuc Jatun Aputa mañanurca, Diosca Quispac, churi Saulta paicunaman curca; pai carcami Benjaminpac aillu; chuscu chunca huatata Jatun Apu causarca.
44013022	Chashnapash chai huasha Dios paita anchuchirca, pai rantimanta shayachircami Davidta, paimanta cai chacchashca shimita rimarca: Jesepac churi Davidta; ñuca munashca shina runata tarircani, pai tucui nuca munashcacunata pactachincami.
44013023	Cunan ricushun, Davidpac allumanta Israelpac shuc quishpichicta churashca, pai rimashca shina: chai Jesusmi.
44013024	Pai chaira mana pactamushcapi, Juan juchacunamanta nanarina bautismota yachachirca;
44013025	Juanca paipac causaita cai pachapi tucuchincapac racushcapi, paimantallata rimarca: "Mana cancuna yuyashca runachu cani; ranti yuyarichic ima shina ñucamanta huasha shamucuc ñuca mana paipac chaquimanta ushutallapash llushpichipac runa cani"
44013026	Huauquicuna, Abrahanmanta shamuc huahuacuna; cancunapash Diosta manchashpa causaccuna: ñucanchicman cai quishpina shimita cachamushcai
44013027	Alli shutipachami Jerusalenmanta runacuna, paipac apucunantiu Jesus cashcata mana ricsinata ushanurca; huañuchichishpaca, tucui sabadopi profetacunamanta uyachishcata pactachinurca.
44013028	Huañuchina tupu juchallishcata mana tarishpapash, Pilatota mañanurca huañuchichun nishpa.
44013029	Tucui paimanta quillcara tiyashca pactarishcapi caspimanta uraicuchishpa panpanurca
44013030	Ranti Dios paita huañushcacunamanta causachirca.
44013031	Paihuan Galileamanta Jerusalenman riccunata achca puncha ricurirca, paicunami cunan paipac ricuyaccuna canacun runacuna ñaupacpi.
44013032	Nucanchic shamunchicmi cancunata cai Cushi Shimita uyachincapac: Chai Dios ñucanchic rucucunata cushami rimashcata
44013033	churicunaman cushpa pactachishca, Jesusta huauñushcamanta causachishpa. Cashna quillcara tiyarca ishcainiqui Salmopi: "Can ñuca huahua canqui, cunan canta huiñachishcani".
44013034	Huañushcamanta causachishpa, mana cuti huañuna ushancapac, Dios cashna rimashcata charin: "Davidta cusha rimashcata pactachishami".
44013035	Chashnallata pactachirca shucpi quillcashcata: "Canta allipacha catic ismuncapac ama saquinquichu".
44013036	Pacta yachanquichic ima shina David, Dips mincashcata pactachishca huasha, huañurca; paipac rucucuna rishcaman rirca, paipac aichaca ismurca.
44013037	Ranti, Dios causachishcaca mana ismun, chaica Jesusmi can.
44013038	-
44013039	Chashnamanta allita yachapaichic, huauquicuna, pairaicumi juchacunamanta pichai tucunquichic; chairapash, tucui chai Moisespac camachic quillcahuan mana pichai tucuc ushashcacuna, Jesuspi inishpa, tucui chaicunamanta pichashca, quishpichira saquirinun.
44013040	Yapa yuyarishpa causaichic, ama profetacuna rimashca shina tucuncapac:
44013041	Uyaichic, tucuita millaccuna, mancharichic, callpaichic, cancuna causashca punchacunami jatun ruraicunata ranca racuni; cancuna chaita uyashpa mana ininquichicmanchu".
44013042	Paicuna llucshicushcapi mañanurca chaishuc sabadotapash chaimantallata rimai tucuncapac.
44013043	Tantarina tucurishcapi achca judiocuna, inincapac callarishcacunapash Pablohuan, Bernabehuan rinaicurca; paicuna chaicunahuan rimarishpa catinurca, Diospac cuyaita mana chincachishpa catincapac.
44013044	Sabado pactashcapi ñalla tucui llactamanta runacuna Diospac Shimita uyancapac pactanurca.
44013045	Chashna achca runata ricushpa, judiocuna yapa piñarinurca; chairaicu Pablo rimashcamanta chican shimita rimashpa piñashpa caparinacurca.
44013046	Chashnapi Pablo Bernabentin sinchi shimihuan rimanurca: —Cancunatami ñaupac Diospac Shimita rimana carcanchic; ranti chasquinata mana munanquichic huiñaipac causaita, cunan ñucanchic rincapac racunchic Diosta mana ricsiccunaman yachachincapac.
44013047	Cashna Apunchic rimashca: "Cai pachamanta achictami canta rurasha, quishpinata tucui pachaman pactachi ushancapac"
44013048	Diosta mana ricsiccuna chaita uyashpa yapa cushiyanacurca, Apunchicpac chashna rimashca shimicunata chaccharanurca; Diospac huiñaipac causaita chasquinacuna ininurca.
44013049	Chaicamaca Diospac Shimi chai suyupi ricsi tucushpa catirca.
44013050	Chashnamanta judiocuna cullquiyuc huarmicunata, inishcapi callarishcacunata llactamanta apucunatapash, Pablota Bernabentin piñashpa japincapac callarinurca; chashna chai allpamanta callpachinurca.
44013051	Paicuna chaquimanta ushpata chausirinurca, paicuna mana alli rashcaraicu; chaimanta Iconio llactaman rinurca,
44013052	yachachishcacunata cushihuan Diospac Samaihuan juntarishcacunata saquishpa.
44014001	Iconiopi chashnallata tucurca. Pablo Bernabentin judiocunapac tantarina huasipi yaicunacurca; paicuna yapa allita rimashcaraicu achca judiocuna griegocunapash ininurca.
44014002	Ranti mana ininata munac judiocuna, Diosta mana iniccunata mana alli shimicunata rimashcahuan piñachishpa, chai ishcai huauquicunata callpachincapc yuyarinurca.
44014003	Chashna paicuna ruracpipash Pablo Bernabentin unaita chaipi causanurca, mana manchashpa shimihuan yachachishpa; Apunchicpac yanapaihuan mancharicushiyanacunata rurashpa, paipac Shimi yachachishcata ricsichinurca.
44014004	Chai llactamanta runacuna ishcai yuyaita japinurca: maicancuna judiocunahuan canurca, shuccunaca Apostolcunahuan canurca.
44014005	Judiocuna mana iniccunapash paicunapac apucunantin shayarishpa, Apostolcunata rumihuan huactachincapac racushcata yachashpa,
44014006	Licaoniapi tiyac llactacunaman miticushpa rinurca: Listra, Derbe, chai mayanpi tiyac llactacunaman rinurca;
44014007	chaipipash Diospac Cushi Shimita yachachinurca.
44014008	Listriapi causacurca shuc suchu runa, pacarishcamanta janca runa, mana maican puncha purinata ushashcarcachu.
44014009	Shuc puncha, pai Pablo rimashcata uyacushcapi, Pablo allipacha paita ricurca, pai inishcata yachashpa;
44014010	chaipi caparishpa rimarca: —Shayari. Chai runa pahuashpa, shayarishpa, purincapac callarirca.
44014011	Chai runacuna Pablo rurashcata ricushpa, Licaonia runacunapac shimipi caparincapac callarinurca: —Dioscuna runapac aichata japishpa ñucanchicta ricuncapac shamunushca.
44014012	Bemabeta Zeusmi rimanurca, Pablotaca, Hermes, pai yachachiccama cashcaraicu.
44014013	Zeuspac huasimanta yaya pacri llacta mayanpi shayacuc cari huacracunata, llautucunata chaiman apachirca; tucui runacunahuan rimarishpa camarita paicunaman ricuchinayarca.
44014014	Chashnata Bernabe Pablontin yachashpa, churanata lliquicta aisarishpa, runa ucuman rishpa, caparinurca:
44014015	—¿Allichu caita rurana? Ñucanchicpash cancuna shinallata runami canchic; Cushi Shimita cancunaman rimanchicmi cai huacacunata jichushpa Causac Diosman cancuna ticrancapac; pai rurarcami jahua pachata, allpata, ñucñu yacuta, tucui paicunapi tiyashcacunatapash.
44014016	Callari pachapi pai saquircami caranlla amu munashca ñanpita catichun nishpa;
44014017	chashnapash pai rurashcacunahuan ricsichi tucurcami. Jahua pachamanta tamiata cachamun, tarpuna pachacunatapash; chashnamanta micunata charinchic, ñucanchicpac shuncutapash cushihuan juntachin.
44014018	Chashna rimashca shimicunahuan runacunata uyachinurca, ama camarita paicunaraicu ricuchincapac,
44014019	Yachachincapac chaipi saquirishcapi, Antioquiamanta, Iconiomanta judiocuna shamushpa, runacunata umachinurca; Pablota rumihuan shitashpa, llactamanta canchaman aisashpa shitanurca, huañushcami yuyashpa.
44014020	Ranti yachachishcacuna paipac mayanpi tantarishcapi, jatarishpa cuti llactaman ticrarca. Cayantiman Derbeman Bernabehuan ticrarca.
44014021	Diospac Cushi Shimita chai llactapi ricsichishca huasha, chaipi achca runacuna paicuna yachachishcata catinurca; chaimanta Listraman ticranurca chai huasha Iconioman, chaimanta Antioquiaman.
44014022	Jesusta caticcunata sinchicuchiranurca, inishcapi sinchicuichic rimashca shimicunahuan; paicunata rimaccuna carca: "Achca llaquicunata yalushpami Diospac pachapi yaicushun".
44014023	Caran iniccuna. tiyashca ucupi, shuc pushaccamata churanurca, Dios-huan rimanshca, sasishca huasha, paicuna imshca Apunchicman paicunata mincaccuna carca.
44014024	Pisidia suyuta chinpacta purishpa Panfiliaman pactanurca;
44014025	Perge llactapi Diospac Shimita uyachinurca, chaimanta Ataliaman rinurca.
44014026	Chaimanta Antioquiaman yacuta rinurca; chaimanta rinushcarca Diospac maquipi mincashcacuna paicunaman mincashcacunata pactachincapac.
44014027	Chaipi pactashpa, iniccunata tantachinurca; rimanurca tucui Dios paicunahuan rurashcata, ima shina Dios paita mana ricsiccunata inishcaman yaicuchishcata.
44014028	Chaipi unaita saquirinurca yachachishcacunahuan.
44015001	Maican Judeamanta shamuccuna huauquicunata cashna yachachiranurca: "Mana ullu carata pitirishpa Moisespac quillcapi yachachishca shina, mana quishpina ushanquichic".
44015002	Chashna rimashcamanta jatun piñanacuna tiyarca Pablo Bernabentin chai judiocunahuan. Antioquiamantacuna rimanurca Pablo Bernabe, paicunamanta maicancunantin Jerusalenman rincapac, chai rimaricushcamanta Apostolcunahuan pushaccamacunahuanpash allichincapac.
44015003	Iniccuna yanapanurca paicuna rincapac; Fenicia, Samaria allpacunata rinurca; chashna rirashpa huauquicunata rimashpa rinurca Diosta mana ricsiccuna Diosta inishcata; chashna rimashcata uyashpa chai huauquicuna yapa cushiyanurca.
44015004	Jerusalenman pactashcapi, iniccuna Apostolcunantin pushaccamacunantin yapa allita chasquinurca; chaipi paicunata rimanurca tucui Dios paicuna maquihuan rurashcata.
44015005	Ranti maican fariseo ucumanta runacuna, ha inishcaman tucushcacuna, rimanurca: —Paicunata ullu carata pitirinuchun, Moisespac camachic quillcata pactachinuchun rimana canchic.
44015006	Apostolcuna pushaccamacunantin tantarinurca paicuna rimashcata allita atipashpa ricuncapac.
44015007	Paicuna rimaricushpa yapa sinchi tucucucpi, Pedro jatarishpa paicunata rimarca: —Huauquicuna, callarishcamanta cancuna pacta yachanquichic, cancuna ucumanta Dios acllahuarca Diosta mana ricsiccuna ñuca shimimanta Diospac Cushi Shimita uyashpa, paicunapash inincapac.
44015008	Diosca, shuncucunata ricsic cashpa, paicunatapash chasquircami, paipac Samaita ñucanchicman cushca shinallata cushpa.
44015009	Ñucanchicta paicunatapash chaipuralla ricushca; paicunapac shuncucunata chuyayachishca paicuna inishcaraicu.
44015010	¿Allichu canca Diosta camancapac cunan cashna cai yachachishcacunata paicuna jahuapi ñucanchic rucucuna, ñucanchicllata mana aparina ushashca llashaita apachincapac?
44015011	Mana; ininchicmi Apunchic Jesuspac cuyaihuan quishpina cashcata; paicunapash chashnallata.
44015012	Tucui tantarishcacuna chunlla tucunurca Pablota, Bernabeta uyancapac; paicuna rimanurca Dios paicunapac maquihuan rurashca mancharicushiyanacunata paita mana ricsic runa ucupi.
44015013	Paicuna rimanata tucuchishcapi, Santiago callarishpa, rimarca: —Huauquicuna, uyahuaichic:
44015014	Simon yuyachishcami ima shina Dios, callarishcamanta pacha yuyarishcata paita mana ricsishca ucumanta shuc runacunata paipacta jinu acllashcata. Profetacuna ña rimanushcarca, cashna rimashcapi:
44015016	"Caimanta huasha ticramushami cuti Davidpac urmashca huasita jatachincapac; tularishcata jatachishpa cutillata shayachisha,
44015017	tucui runacunapash Apunchicta mashcanuchun, tucui ñucapac shutita ña chariccunantin:
44015018	chashna Apunchic riman unaimanta rimashpa charishcata".
44015019	Chairaicu, ñuca yuyani mana alli can mushu inincapac callarishcacunata llaquicunahuan quillachincapac.
44015020	Allimi canca yachin paicunata quillcacpi ama micunuchun huacacuna ticllayachishcata, mana sahuarishpa causanamanta chicanyanuchun, ama yahuaryuc aichacunata micunuchun yahuartapash ama micunuchun.
44015021	Yuyaricpica, unaimanta caran llactapi Moisespac camachic quillcata caran sabado yuyachinun yachachiccamacuna.
44015022	Yachachishcacuna pushaccamacunantin tucui tantarishca runacunapash, yuyarinurca paicunamanta maicancunata acllashpa Antioquiaman cachancapac Pablohuan Bernabentin. Judas Barsaba Silapash acllai tucunurca; paicuna pushaccama huauquicuna canurca.
44015023	Paicunahuan cai quillcata cachanurca: "Apostol huauquicuna pushaccama huauquicunantin allilla causacuichic rimanun Antioquiamanta, Siriamanta, Ciliciamanta huauquicunata, Diosta mana inishca runa ucumanta shamushcacuna.
44015024	Caipi yachashcanchic maican caimantacuna, mana ñucanchic mincashcacuna, cancunata ansata pantachinushca, llaquichinushca paicuna rimashca shimicunahuan.
44015025	Ranti cunan, tantarinaman cayashca huasha, tucuilla yuyarishcanchic cancunapacman caimanta maicancunata cachancapac, ñucanchipac llaquishca huauquicuna Pablo, Bernabehuan;
44015026	cai runacuna paicunapac causaita Apunchic Jesucristota yanapancapalla charinushca.
44015027	Chashnamanta cachanchicmi Judashuan Silasta, paicunapash ñucanchic rimashca shina cancunata shimihuan jinu rimanunca.
44015028	Yuyarishcanchicmi Diospac Samai ñucanchicpash, mana ashtahuan cancunapac jahuapi llaquicunata churancapac; ashtahuan caicunata shuti ruraichic nishpa mañanchic:
44015029	camarita shina huacacunaman cushca aichacunata ama micuichichu; yahuartapash sipishpa huauuchishca aichacunatapash ama micuichichu, mana sahuarishpa causanamanta chicanyaichic. Tucui chaicunata huacaichishpa allimi canquichic. Samashun",
44015030	Cachashcacuna, Antioquiaman rinurca; chaipi tucuicunata tantachispa quillcata cunurca.
44015031	Quillcata uyashpa, tucuilla cushiyanurca yapa sumac shimicuna cashcaraicu.
44015032	Judas Silapash, paicunapash profetacuna cashpa, achca rimashca shimicunahuan huauquicunata sinchicuchinurca, ñaupacman catina yuyaita cunurca.
44015033	Unaimanta, allihuan samashun rimai tucunurca huauquicunapacpi paicuna cachai tucushcamallata ticrancapac.
44015035	Pablo Bernabentin Antioquiapi saquirinurca, Apunchicpac Cushi Shimita yachachishpa, uyachishpa; chaillapita shuccunapash paicunahuan canurca.
44015036	Achcanaya punchacuna huasha Pablo Bernabeta rimarca: —¿Imaraicu tucui chai ñucanchic Apunchicpac Shimita yachachishca llactacunapi tiyac huauquicunata cutillata mana ricucrinchic allichu tiyaranun imachari?
44015037	Bernabe paihuan pushanayarca Juan Marcosta.
44015038	Pablo, ranti, yuyarca mana allichu pushancapac paicunamanta Panfiliapi chicanyashpa, mana paicunahuan purinaman ric runata.
44015039	Piñanushpa, chicanyanurca. Bernabe Marcosta pushashpa Chipreman rirca;
44015040	ranti Pablo, Silashuan mashiyarca; paipac huauquicuna Diosman paicunata mincanurca;
44015041	paica rishpa purirca Siria, Cilicia iniccunata sinchicuchishpa.
44016001	Derbeman Listramanpash pactarca. Chaipi shuc Tímoteo shutiyuc yachachishcahuan taririrca, pai carcami Diosta inic judio mamamanta, paipac yayaca ranti Greciamanta.
44016002	Listramanta Iconiomanta huauquicunapash paimanta alli shimicunata rimashcaraicu,
44016003	Pablo paihuan richun munarca. Paita japishpa ullu carata pitirca, chaimanta judiocuna pai Greciamanta yaya charishcata yachashcaraicu.
44016004	Liactacunata rirashpa, runacunaman apostolcuna pushaccamacunantin Jerusalenpi rimashcata ricshichishpa rinacurca, paicunapash pactachinuchun nishpa.
44016005	Iniccuna inishcapi sinchiyashpa catinurca, ashtahuan caran puncha mirarishpa rinurca.
44016006	Diospac Samai Asia allpapi Cushi Shimita yachachincapac mana munashcamanta, rinurcalla Frigiapi, Galacia suyupi mana shayarishpa.
44016007	Misiaman pactana mayanpi, Bitiniaman rinata yuyarinurca, ranti Jesuspac Samai mana munarcachu.
44016008	Chairaicumanta Misiata rishpalla Troademan uraicunurca.
44016009	Chaipi chai tuta Pablo shuc nuspaita charirca: Shuc Macedoniamanta runa, shayarashpa, paita rimacurca: Macedoniaman shamushpa ñucanchicta yanapai.
44016010	Chai nuspaita charishca huasha, Macedoniaman utcalla rincapac yuyarircanchic, Dios paipac Shimita chaimanmi yachachincapac cayacun yuyarishpa
44016011	Chairaicu Troademanta Samotraciaman cusca rircanchic. Cayantin punchapi Neapolispi shayarircanchic,
44016012	chaimanta Filiposman rircanchic, chai llacta Macedoniapi jatun llacta can, chaipi Romamanta Apu ricuccama tiyan. Cai llactapi unainayata saquirucanchic.
44016013	Sabado puncha llactamanta canchaman llucshircanchic, yacu pataman, chaimanmi judiocuna Dios-huan rimarincapac tantarinurca, Pablo yuyashcamanta. Chaipi tiyarishpa, tantarishca huarmicunahuan rimarircanchic.
44016014	Paicunamanta shuc, Lidia shutiyuc, Tiatiramanta, purpura nishcata catuccama, Diosta inic carca, uyashpa tiyarca; Apunchicca paipac shuncuta pascachirca Pablo rimacushcata allita atipancapac.
44016015	Pai aillucunantin bautismota chasquishca huasha, ñucanchicta cayarca: —Ñuca allipacha Diosta caticmi yuyashpa, shamuichic ñucahuan, ñuca huasipi saquirichic. Mana munacpipash chaiman pai pushashpa rirca.
44016016	Ñucanchic Dios-huan rimarinaman rirashcapi, shuc malta huarmi ñucanchihuan tuparirca; pai yachac carca, ima tucunca rashcata huillac carca, pai chashna cashcamanta amucuna achca cullquita japiccuna carca.
44016017	Pablota, ñucanchictapash cashna caparishpa caticacharca: —Cai runacuna Jatun Diosta catic runacunami canun, paicunaca cancunata ricsichiranunmi quishpina hanpita.
44016018	Chai cuitsa caran puncha chashna caparishpa purirca; ña Pablo amishpa, paiman ticrashpa chai supaita rimarca: —Jesucristopac shutipi canta rimani, paimanta llucshi. Chaillapita llucshirca.
44016019	Paipac amucuna, chashna tucushcahuan cullqui japina tucuricpi ricushpa, Silasta Pablontin japishpa, llacta pacllaman apucuna ñaupacman aisashpa pushanurca;
44016020	chaipi jatun apucunapac ñaupacpi churashpa, cashna rimashpa ricsichinurca: —Cai runacuna ñucanchic llactapi quillachiranun;
44016021	paicunaca judio runacunami canun, camachiranunpash ñucanchic mana yachashca, mana pactachipac yachaicunata, ñucanchic romano cashcaraicu.
44016022	Runacuna paicunahuan piñaricpi, churanata llatanashpa caspihuan huactachichinurca jatun apucuna.
44016023	Caspihuan yuyaita huactashca huasha, quinchara ucupi quillpanacurca; mincanurca chaipi ricuccamata allita paicunata ricuchun.
44016024	Pai chashna mincai tucushpa, ashtahuan ucu quinchara ucuman paicunata churashpa, chaquicunata jillai sapipi canichispa churarca.
44016025	Chaupi tuta Pablo Silaspash taquishcahuan Dios-huan rimarinacurca. Shuc quillpashcacuna uyaranurcalla.
44016026	Cuncaimanta, shinchi allpa cuyurina tiyacpi chunta curral sapicunantin chucchurirca. Chashna tucushcallapita tucui puncucuna pascarinurca, jillai huascacunapash tucui quillpashcacunamanta llushpirinurca.
44016027	Ricuccama causarirca, tucui puncucuna pascarata ricushpa mircanuta surcurca huañurincapac, tucuimi llucshinushca yuyashpa.
44016028	Chashnapi Pablo caparirca: —Ama susurichu, tucuillami caipi canchic.
44016029	Ricuccama achicta mañashpa, shuc pahuaillahuan ucuman yaicushpa, chucchurishpa Pablo Silaspac chaqui mayanpi urmarca.
44016030	Paicunata canchaman surcushpa tapurca: —Quishpincapac ¿imatami rurana cani?
44016031	Paicuna cutipanurca: —Apunchic Jesuspi inina canqui, chaimi can canpac aillucunantin quishpinqui.
44016032	Chaipi paita, tucui paipac huasipi tiyaccunantin Diospac Shimita uyachinurca.
44016033	Ricuccamaca chashna tuta ucupipash paicunata japishpa, paicunapac chucrishcacunata maillarca; chaillapita bautismota tucui paipac aillucunantin chasquinurca.
44016034	Huasha paipac huasiman paicunata cayarca, micunata cararca, tucui paipac aillucunahuan cushiyarca Diosta inishcamanta.
44016035	Cayanti tutamanta jatun apucuna chapacunahuan ricuccamata rimancapac cacharca: —Cachari chai runacunata.
44016036	Chai ricuccama Pabloman pai uyashca shimita rimarca: —Jatun apucuna cancunata cacharichun rimancapac cachamunushca. Chairaicu cunanca ama imatapash manchashpa, richiclla.
44016037	Ranti Pablo chapacunata cutiparca: —Imanashi. Ñucanchicta tucui runacunapac ñaupacpi llipachinurca; manapash allita yachashpa, ñucanchic romano runacuna cacpipash chunta curralpi quillpanacurca, ¿cunanca pacallachu ñucanchicta surcushun yuyanun? Manapacha chaita uyanayanichu. Paicuna jinu shamushpa surcuc shamunuchun. Chapacuna jatun apucunapacman rimacrinurca paicuna uyashcata; paicuna romano runacuna cashcata yachashpa mancharinurca.
44016039	Chai huasha "ñucanchicta quishpichipaichic" nishpa mañancapac paicuna cashcaman rinurca; canchaman surcushca huasha, cai llactamanta richic nishpa rimanacurca.
44016040	Pablo Silaspash chunta curralmanta llucshishpa, Lidiapac huasiman rinurca, chaipi huauquicunahuan tuparinurca. Paicunata sinchicuna yuyaicunata rimashca huasha, chaimanta rinurca.
44017001	Anfipolista Apoloniatapash rishpa, Tesalonicaman pactanurca, chaipi shuc tantarina huasi tiyarca.
44017002	Pablo, paipac yachaita catishpa, chaipi pactashpa quimsa sabado paicunahuan rimarinurca. Quillcashcacunamanta yuyaita surcushpa,
44017003	camachicurca, ricsichicurcapash ima shina Mesias ñacarina carca, ima shina huañushcacunamanta causarina carca, cashna shimihuan tucuchic carca: "Chai Mesias Jesusmi can, ñuca cancunaman ricsichicushca".
44017004	Maican judiocuna uyashpa Pabloman Suasmanpash llutarinurca; chashnallata achca Greciamanta runacuna, paicunapash judiocuna inishcata japinacushcarca; chai ucupi achcanaya chariyuc huarmicunapash tiyanurca.
44017005	Chashnata mana allihuan ricushpa, judiocunaca millai, quilla runacunata tantachinacurca, paicunahuan llactapi quillachishpa puriranurca. Jasonpac huasipi pactacrinurca Pablomanta, Silasmantapash tapushpa, paicunata runacunapacman pushancapac.
44017006	Paicunata mana tupashcaraicu, Jasonta maican huauquicunantin apucunapac ñaupacman cashna caparishpa aisashpa rinurca: —Chai runacunata jatachishpa puriccuna caipipash pactamunacushcami,
44017007	Jasonca paicunata chasquishca paipac huasipi. Tucui paicuna Cesar rimashcata mana uyanun, shuc Jatun Apu Jesusmi tiyan nishpa.
44017008	Chashna rimashca shimicunata uyashpa, apucuna tucui runacunapash mancharinurca.
44017009	Chairaicumanta paicunaca cullquita mañanurca paicunata cacharincapac.
44017010	Utcalla chai tuta, Bereaman Pablota Silastapash huauquicuna cachanurca. Chaipi pactashpa tantarina huasiman rinacurca.
44017011	Bereamanta judiocunaca Tesalonicapi tiyaccunamanta ashtahuan allicuna canurca, chairaicu allihuan chasquinurca Diospac Shimita. Caran puncha Quillcacunata allipacha ricuranurca, Pablo rimashca shinachu can nishpa.
44017012	Achcacuna ininurca, Diosta mana ricsiccunapash, chariyuc huarmicuna caricunapash.
44017013	Bereapi Diospac Shimita Pablo yachachicushcata Tesalonicamanta judiocuna yachashpa, chaiman runacunata huacllichincapac, macanacuchincapac rinurca.
44017014	Chashnapi utcalla huauquicuna Pablota ñucñu yacu pataman cachanurca, ranti Silas Timoteontin chaipi saquirinurca.
44017015	Pablota pushaccuna paita Atentas llactacama pushashpa rinurca, chaimanta ticramushpa Silas Timoteontin utcalla Pablohuan tuparicrinuchun shimita apashpa rinurca.
44017016	Pablo Atenaspi chaishuccunata chapacushpa, yapa nanarirca tucui llacta huacalla juntaracpi ricushpa.
44017017	Pablo tantarina huasipi judiocunahuan, Diosta muchaccunahuanpash rimaric carca, chashnallata llacta pacllapi tuparishcacunahuan.
44017018	Maican yapa quillcayuccunapash paihuan rimariccuna carca. Shuccuna tapuccuna carca: —¿Imallapash rimancapac charincachu imachari chai rimaisiqui runa? Shuccunaca Jesus huañushcamanta causarinata rimashcata uyashpa, rimaccuna carca: —Chican Dioscunamanta uyachishpa puric shina yachin.
44017019	Japishpa Areopago nishcaman pushaspa, paita tapunurca: —¿Can rimacushca mushu yuyaicunata yachana ushanchicchu?
44017020	Alli shutipacha can mana maipi uyashcacunata rimanqui, can imata rimanayashcata yachanayanchicmi.
44017021	Yachai tiyan ima shina chaimanta runacuna chicanmanta shamuccunapash rimanun, uyanun imapash paicunaman mushu pactashcallata.
44017022	Pablo chaupi Areopagopi shayarishpa, rimarca: —Atenasmanta runacuna, tucui cancuna charishcacunamanta ricushpa atipashpa ricuni cancunapac dioscunaman llutarishpa causashcata.
44017023	Llactata puricushpa achca huacacunata shuc altar nishcatapash ricushcani; chai altar cashna quilicayuc: "Mana ricsira Diosraicu". Cunan ricushun, cancuna mana ricsishpa chacchacushcata, ñuca ricsichincapac shamuni:
44017024	Cai pachata, tucui caipi tiyaccunata rurac Dios, jahua pachamanta cai pachamanta amu cashpapash, mana runacuna rurashca huasicunapichu causan.
44017025	Mana runa maquimanta yanapaita mutsunchu, yanapaita chapacuc shina, pai tucuicunaman causaita, samaita cuyan, tucui imatapash.
44017026	Shuc runamantalla tucui llactacunata surcurca cai pachapi causanuchun nishpa, paillata caran llactapac saihuata ima tupu causana cashcata churarca.
44017027	Paita mashcanuchun munarca, ñausa shina mashcashpa unaiman tupanunman imachari;
44017028	manapi paimanta carupi canchic, paipi causanchic, cuyurinchic, cai pachapi tiyanchic, shuc cuyailla rimac nishca shina: "Diosmanta miraicuna canchic".
44017029	Chairaicu, Diospac miraicuna cashpa, mana allichu Diosta curihuan, cullquihuan, sumac ricuric rumicunahuan chinpapurachina, chaicunaca runa rurashcallami canun.
44017030	Cunan ricuichic: Diosca, mana yachashpa rurashcacunata cuncarishpa, cunan pai riman tucui runacunata, tucui cai pachapi causaccunata, Diosman shuncuta shayachincapac.
44017031	Ña pai shuc puncha rimashcata charin tucui cai pachata sumacta taripancapac pai acllashca runahuan; chashna tucunca racushcamanta tucuicunata ricsichishpa paita huañushcacunamanta causachirca.
44017032	Huañushcamanta causarinata uyashpa, maicancuna asinacurca, shuccunaca rimanurca: —Chaimantaca shuc punchapimi uyanata munanchic.
44017033	Chaipimi Pablo paicuna ucumanta llucshirca.
44017034	Chashna cacpipash, maican runacuna paiman llutarishpa ininacurca. Paicuna canurcami Dionisio Areopagita nishca, chaimanta shuc huarmi Damaris shutiyuc shuccunapash.
44018001	Chashna tucushca huasha, Pablo Atenasta saquishpa Corintoman rirca.
44018002	Chaipi tuparca Aquila shutiyuc judiota, pai Pontomanta carca, mushulla Italiamanta shamushcacuna paipac huarmi Priciliantin, jatun apu Claudio tucui judiocuna Romamanta llucshinuchun rimashcaraicu. Pablo paicunahuan ailluyarca;
44018003	chai llancanallata charishcaraicu paicunahuan llancashpa causancapac saquirirca; paicunaca tsala churana ahuac canurca.
44018004	Caran sabado rimaric carca tantarina huasipi, judiocunata griegocunatapash uyachisha nishpa.
44018005	Ranti, Silas Timoteontin Macedoniamanta pactashcapi, Pablo Diospac Shimita yachachinamanlla tucurca, judiocunata Jesus Mesias cashcata uyachisha nishpa.
44018006	Paicuna mana uyanayashpa piñashcahuan cutipanucpi, Pablo paipac churanamanta ushpata chausirishpa, paicunata rimarca: —Cancunallami imapash tucucpi yachanquichic; ñuca mana juchallinichu. Cunanmanta Diosta mana ricsiccunapacman rini.
44018007	Chaimanta llucshishpa shuc Diosta muchac Ticio Justo shutiyuc runapac huasiman rirca, paipac huasi tantarina huasi mayanpi carca.
44018008	Tantarina huasi apu, Crispo, tucui paipac aillucunantin Apunchicta inirca; achca Corintomanta uyac runacunapash, inishpa bautismota chasquinurca.
44018009	Shuc tuta nuspaipi Apunchic Pablota nirca: —Ama manchaichu, ama chunllayaichu, rimacuilla,
44018010	ñucami canhua tiyacuni, mana pipash canta macashpa susurichincachu, cai llactamanta achcacuna ñuca runacuna cashcaraicu.
44018011	Pablo chaipi shuc huata chaupi saquirirca paicunata Diospac Shimita yachachishpa,
44018012	Ranti Galion Acayamanta apu cashcapi, tucui judiocuna shuclla runa shina Pablota japishpa, taripana huasiman pushanurca, rimashpa:
44018013	—Cai runa ñucanchicta camachicun Diosta chacchana, ñucanchic quillcapi mana munashca shina.
44018014	Pablo ña cutipanca rashcapi, Galion judiocunata rimarca: —Judio runacuna, huañuchishcamanta, jatun juchallishcamanta ima cacpica, cancunata uyaiman chari;
44018015	ranti, Diosmanta yachachishca, cancunapac Camachic Quillcamanta cashcaraicu, ñuca mana munani chaicunamanta taripancapac.
44018016	Taripana huasimanta tucuicunata llucshichirca.
44018017	Chaillapita tucuilla, tantarina huasi apu Sostenesta japishpa, taripana huasi ñaupacllapita yuyaita macashpa churanurca. Ranti Galion mana imallapash rimarcachu.
44018018	Pablo chaira unainayata Corintopi saquirirca, chai huasha chaipi tiyac huauquicunata saquishpa, Siriaman rincapac barcopi yaicurca, Priscilata Aquilantin paihuan pushashpa. Cencreaspi umata llushtichirca, shuc pactachina shimita charishcaraicu.
44018019	Efesoman pactashcapi, chaipi paicunamanta chicanyashpa, tantarina huasiman rirca; chaipi judiocunahuan rimarincapac callarirca.
44018020	Paicunaca Efesopi unaita saquirichun munanurca, ranti Pablo mana munarcachu,
44018021	ashtahuan paica cai shimicunahuan puchucarca: —Dios munacpi, cuti ticramusha chari. Efesomanta ñucñu yacuta rirca.
44018022	Cesareapi llucshishpa, iniccunata ricucrirca, chai huasha Antioquiaman rirca.
44018023	Chaipi unaita causarca, chai huasha cuti rirca Galacia suyu, Frigia suyuta ricuncapac, yachachishcacunata sinchicuchincapac.
44018024	Efesoman Apolo shutiyuc judio pactarca, pai Alejandriamanta carca; alli rimac, Camachic Quillcata yapa yachac.
44018025	Apunchicpac ñanpi catinapi paita yachachinushcarca, allipacha shuncuhuan rimashpa Jesuspac causaimanta yachachic carca, shinapash Juanpac bautismollatami paica ricsirca.
44018026	Apolo mana manchashpa tantarina huasipi rimancapac callarirca; chashnapi Aquila Priscilantin uyanurca. Paicunahuan pushashpa ashtahuan yallita Diospac ñanpimanta paita yachachinurca.
44018027	Apolo Acayata rina yuyaita charishpa, huauquicuna sinchicuchinurca, quillcanurcapash yachachishcacunata, allita chasquinuchun nishpa. Pai pactashcahuan, Dios yanapashcaraicu, achcata sinchicuchirca iniccunata.
44018028	Mana pipash cutipana usharcachu, pai tucuipac ñaupacpi judiocuna rimashcamanta chican shimita rimacpi; cashna, allipacha, Camachic Quillcahuan Jesus Mesias cashcata ricsichic carca.
44019001	Apolo Corintopi tiyacunacama, Pablo Efesoman pactarca jahua urcucunata chinpashpa; chaipi shuc yachachishcacunata tuparca,
44019002	paicunata tapurca: —¿Cancuna inina callarishcapi Diospac Samaita chasquircanquichichu? Paicuna cutipanurca: —Diospac Samaimanta mana shuc shimillapash mana uyashcanchichu.
44019003	Pablo paicunata cuti tapurca: —Shina cacpi, ¿ima bautismota chasquircanquichic? Cutipanurca: —Juanmanta bautismota chasquircanchic.
44019004	Pablo paicunata rimarca: —Juanmanta chasquishca bautismoca juchamanta nanarinatami ricsichicurca; chashnapash runacunata rimarca paimanta huashalla shamucucta inincapac, chaica Jesusmi can.
44019005	Uyashpa bautismota chasquinacurca Apunchic Jesuspac shutipi.
44019006	Chai huasha Pablo paicunapac uma jahuapi maquicunata churacpi, Diospac Samai paicunapacman uraicurca; chaillapita chican shimicunata, tucunca rashcacunata rimancapac callarinurca.
44019007	Paicuna chunca ishcai runacuna canurca.
44019008	Pablo tantarina huasiman rishpa quimsa quilla tucuipac ñaupacpi Diospac pachamanta yachachirca, paicuna allita atipashpa uyahuanuchun nishpa.
44019009	Maicancuna mana atipashpa uyanata munanucpi, ashtahuan piñanucpi ñanpimanta chicanyachinucpi ricushpa, Pablo paicunata chicanman saquishpa, yachachishcacunahuan tantaric carca, Tiranopac yachana huasipi caran puncha rimariccuna carca.
44019010	Ishcai huata chashna causanurca; chairaicu Asia suyumanta tucui runacuna, judiocuna, griegocunapash Diospac Shimita uyanata ushanurca.
44019011	Dios Pablopac maquihuan achca mancharicushiyanacunata rurarca,
44019012	paimanta rimacpica Pablo churarashca llachapac pitita uncuccuna jahuapi churashcallahuan janpiriccuna carca, supaicunapash callpaccuna carca.
44019013	Judiocunamanta maican, supaita callpachishpa puriccuna, camana munanurca Apunchic Jesuspac shutita japishpa uncuccunamanta callpachincapac, casfana rimashpa: —Pablo yachachishca Jesuspac shutipi, canta llucshi nishpa rimani.
44019014	Chaita ruraccuna canurcami judio pacri yayacunapac apu Escevaspac canchis churicuna;
44019015	ranti chai supai paicunata cutiparca: —Jesustaca ricsinimi, Pablo pi cashcatapash yachanimi, ranti cancuna pi cashcata mana yachanichu, ¿pimi canquichic?
44019016	Chaillapita chai supai japishca runa chai runacunata japishpa yuyaita macarca, chairaicu chai huasha paicunaca llushti, susurishca chai huasimanta callpana tucunurca.
44019017	Chashna tucushcamanta shimi Efesopi tiyac tucui runacunaman pactarca, judiocunaman griegocunamanpash. Tucuilla yapa mancharishca saquirinurca, Apunchic Jesuspac shutica ashtahuan jatunyashca saquirirca.
44019018	Ininapi callarishcamanta maicancuna paicuna mana alli rashcamanta tucuicunapac ñaupacpi juchata rimacrinacurca;
44019019	chashnallata, sacracunapash quillca pancacunata tantachishpa illacta rupachinurca, tucuicunapac ñaupacpi. Chai pancacunata yupashpa camacpi, pichca chunca huaranca cullqui llucshina cashcarca.
44019020	Chashna, Apunchicpac ushaihuan, paipac Shimi yapa runacunapi miraricurca.
44019021	Tucui chaicunata rurashca huasha, Pablo allipacha Jerusalenman rinata yuyarirca Macedoniata Greciatapash rishpa. Yuyarirca: Jerusalenta ricucrishca huasha, Romatapash ricucrinami cani.
44019022	Macedoniaman ishcai paita yanapaccunata cacharca, Timoteo Erastontin, ranti paica ansata chaira Asia marcapi saquirirca.
44019023	Chai punchacunapi Apunchicpac mushu ñanpiraicu piñarishpa jatarinurca runacuna.
44019024	Shuc runa Demetrio shutiyuc, cullquimanta imatapash rurac, chai cullquimantallata huacacunata ruracurca Artemisapac huasimanta ricushpa, achca cullquita chaihuan japic canurca chaipi llancaccuna;
44019025	tucui paicunata tantachishpa rimarca: —Mashicuna, cancuna yachanquichic cai cullqui japishcamanta ñucanchic alli causaita charina cashcata.
44019026	Ranti cancunallata ricushcanquichic, yachashcanquichic imapash, mana Efesollapi, tucui cai Asia suyupi, chai Pablo runacunata shuc yuyaita churashcata, pai runa rurashcaca mana dioschu can rimashpa.
44019027	Mana ñucanchicpac llancanallachu chincarincapac racun, ashtahuan Jatun Artemisapac huasimi jichui tucushca saquirinca racun; chashna tucushpaca paita muchana tucurincami cai Asiapi tucui pachapipash.
44019028	Chai shimicunata uyashpa piñarishpa cashna caparincapac callarinurca: —Efesiocunapac Artemisaca jatunmi can.
44019029	Tucui llactapi yapa tulupushca tiyarca, tucuilla teatro nishcaman callpanurca, Gayota Aristarcontin aisashpa, paicunaca Macedoniamanta canurca, Pablohuan puriccuna.
44019030	Pablo tucui chai runacunata ñahuichinayarca, ranti yachachishcacuna mana saquinurca.
44019031	Chashnallata chai Asia suyumanta maican apucunapash, paipac mashicuna cashpa shimita cachanurca, ama teatroman mayanyachun nishpa.
44019032	Caranlla pai munashcata caparicurca. Jatun tantarinapi tucuilla chausirishca canurca, maicancunaca mana yachanurca imaraicu chaipi tantarinushcata.
44019033	Chashnapi, runa ucumanta shuc runata Alejandro shutiyucta sumacta camachinurca, paita judiocuna ñaupacpi churanurca. Alejandro munarcami runacunata ricsichincapac imaraicu chashna tucushcata, maquihuan ricuchishpa chunllayachinayarca.
44019034	Runacuna judio cashcata yachashpa ñalla ishcai patsac tuputa tucuilla sinchita capariranurca: —Efesiocunapac Artemisaca jatunmi can,
44019035	Ña sanpayashcapi, llactamanta shuc apu paicunata chunllayachishpa, rimarca: —Efesomanta runacuna, ¿manachu tucuilla yachanchic cai Efeso llacta paipac ucupi Artemisapac huasita, paipac jahua pachamanta urmashca huacatapash huacaichishpa charishcata?.
44019036	Chashna cashcamanta mana pipash rimancachu; chairaicu, allimi yuyani cancuna chunllayancapac, allita yuyarishpa imatapash rurancapac.
44019037	Cai cancuna apamushca runacuna mana juchallinushcachu, ñucanchic diostapash mana piñanushcachu.
44019038	Demetrio paipac mashicunantin pihuanpash piñanacuita charishpa, chaipacta tantarinacuna apucunapash tiyanun. Chaipi ima juchallishcacunamantapash taripana tiyachun.
44019039	Cuti shuc juchachinacuna tiyacpi, Jatun Tantarinapi allichina tucunca.
44019040	Aluta yuyaricpi, juchachi tucuna ushanchic cunan piñarishpa rashcamanta, mana impash tiyarca nucanchic chashna piñarishcahuan cushparincapac.
44019041	Chashna rimashca huasha, chausichirca tantarinata.
44020001	Puñarishpa jatarishcacuna chunllayashca huasha, Pablo yachachishcacunata cayachirca sinchicuchincapac; chai huasha paicunamanta anchurishpa Macedoniaman rirca.
44020002	Chai suyuta yachachishcacunata sinchicuchishpa purishca huasha, Greciaman rirca.
44020003	Chaipi, quimsa quilla huasha, Siriaman barcopi ticrasha yuyarca; ranti chaipi yacharca judiocuna paita mana alli ranata yuyacushcata, chairaicu Macedoniata ticranata yuyarirca.
44020004	Asiamanta pai rinca racushcapi, paihuan rinurca Pirropac churi Sopratos, Berca llactamanta; Aristarco, Segundopash, Tesalonicamantacuna; Derbemanta Gayo Timoteontin; Asiamanta Tiquico, Trofimontin.
44020005	Paicuna ñaupashpa ñucanchicta Troadepi chapanurca.
44020006	Ranti ñucanchicca, Pascua raimi huasha, Filiposmanta ñucñu yacuta rircanchic; pichca puncha huasha Troadepi paicunata japicrircanchic, chaipi shuc semana unayarcanchic.
44020007	Semana callarishca punchapi tantarircanchic misata rancapac; Pablo cayantiman rina cashpa, paicunahuan rimaricurca. Chashna paicuna rimaricushca chaupi tutacama unayarca,
44020008	ñucanchic tantarishca ucupi achca chinpusucuna tiyarea.
44020009	Shuc malta runa, Euriquio shutiyuc, jahua patapi tiyac quincha jutcupi tiyacurca. Pablo rimashpa caticushcapi ashtahuan puñunai paita japirca; ña puñuihuan mana ushashpa, quimsa (quimsaniqui) niqui pata jahuamanta allpaman urmarca, huañushcata jatachinurca.
44020010	Pablo uraicushpa, paipac jahuapi siririrca, paita ucllarishpa, rimarca: —Ama mancharichichu, chaira samaita charinmi.
44020011	Cuti jahuaman sicashpa, misata rashpa micurca. Punchayana mayancama rimaricushca huasha, rirca.
44020012	Chai malta runamanta rimacpica, tucuipac cushiraian causacta apamunurca.
44020013	Ñucanchicca barcoman rircanchic, chaimanta Asoman rircanchic; chaipi Pablohuan tuparina carcanchic, paica allpata rirarca, pai rimashca shina.
44020014	Chashna tucurca, Asopi tuparircanchic, ñucanchichuan barcopi sicarca, chaimanta Mitileneman pactarcanchic.
44020015	Chaimanta llushpiriccuna, cayantiman Quios mayanman pactarcanchic; chaishuc punchaman Samosta ricurcanchic; chaimanta shuc puncha huasha Miletoman pactarcanchic, Trogillonpi shayarisuca huasha.
44020016	Pablo allipacha yuyarishcarca Efesopi mana shayarishpa rincapac, ama yanca Asiapi unayasha nishpa; utcalla rirarca Jerusalenpi Pentecostes puncha pactana yuyaihuan.
44020017	Miletomanta Efesoman shimita cacharca, chaimanta pushaccamacunata cayarca.
44020018	Pactashcapi paicunata rimarca: —Cancuna yachanquichic Asiapi callarishca punchamanta ñuca ima shina cancunahuan causashcata;
44020019	ñuca uchilla cashcata yuyarishpa Apunchicta yanapashcani, chai tucui judiocuna huacaita, llaquita cuhuacpipash.
44020020	Cancuna yachanquichic mana mancharishpa cancunaraicu tucuita rurashcata. Cancunata camachircani, yachachircani tucuipac ñaupacpi, caran huasipipash;
44020021	judiocunata nicpi, griegocunata nicpi Diosman shuncuhuan ticrarinuchun Apunchic Jesuspi inincapacpash cayashcanimi.
44020022	Cunan Jeruslenman Diospac Samai pushashca rirani, mana yachani chaipi ima tucuna cashcatapash.
44020023	Diospac Samaica caran llactapi piñashpa japi tucuna, piñashpa quillpai tucunallatami ricsichihuan.
44020024	Shinapash, manapacha ñuca causaimanta yapalla yuyarinichu, ñuca ashtahuan munanimi tucuchinata, pactachinatapash Apunchi Jesus mincashcata: Cushi Shimimanta ricuyac cana.
44020025	Cunan ricuichic, ñuca yachani cancuna mana cuti ricuhuanata, cancuna ucupi Diospac Pachamanta yachachircani. Chairaicu, cunan cancunata rimanata ushani ñuca mana juchayuc cashcata, cancuna imapash tucunca rashcamanta,
44020027	Dios munashcata mana pacashpa tucui cancunata yachachishcaraicu.
44020028	Allita caranlla ricurishpa causanquichic, cancunaman Diospac Samai mincashca runacunatapash cancunata ricuc shina churashpa; chashna cancuna inishpa huancurishcacunapac michiccuna canquichic, pai paipac quinquin yahuarhuan chaita tuparca.
44020029	Yachani ñuca rishca huasha, cancuna ucupi millai atuc yaicumuna cashcata, paicunamanta mana quishpinquichichu,
44020030	cancunamantapash maicancuna tiyancami Diosmanta yachashcata pantashcahuan yachachiccuna, paicunahuanmi yachachishcacunata aisashpa rinunca.
44020031	Chairaicu, yuyarishpa chapacuichic: yuyarichic quimsa huatata, tuta punchantin, huacashcahuan caran cancunata camachinata mana saquishcanichu.
44020032	Cunan Diospac maquipi, pai cuyashca Diospac Shimipipash cancunata saquini; paillami ushan cancunata jatunyachincapac, acllashcacuna japinata cancunapash japina ushancapac.
44020033	Mana pipac cullqui, mana pipac curi, mana pipac churana munashpa ricushcanichu.
44020034	Yachanquichic cancuna ñuca quiquin maquihuan llancashcata, ñucapacta, ñuca mashicuna mutsushcata tupancapac.
44020035	Tucuipi cancunata ricuchishcani ima shina llancana canchic mana imayuccunata yanapancapac, cai Apunchic Jesuspac shimicunata yuyarishpa: Cuyana chasquinamanta ashtahuan yalli cushita apamun.
44020036	Rimanata tucuchishca huasha, tucuicunahuan cuncurishpa Dios-huan rimarirca.
44020037	Tucuilla huacaranurca, Pablota ucllarishpa muchanurca;
44020038	yapa llaquirishca canurca pai mana cuti ricuhuanquichichu rimashcaraicu. Chai huasha barcocama paihuan rinurca.
44021001	Paicunamanta llushpirishca huasha, cutillata yacuta rishpa Cosman cusca rircanchic; cayantiman Rodasman rircanchic, chaimanta Pataraman, Miramanpash pactarcanchic.
44021002	Chaipi shuc barcota Feniciaman riracta tarishpa chaipi yaicushpa rircanchic.
44021003	Chipre islata ricurcanchic, chaita lluqui maquiman saquishpa, Siriaman ñahuichashpa catircanchic. Tiropi llutarircanchic, chai barco quipicunata chaipi saquina cashcaraicu.
44021004	Chaipi yachachishcacunahuan tuparircanchic chairaicu canchis puncha paicunahuan saquirircanchic. Diospac Samai paicunata rimashcaraicu, Pablota Jerusalenman ama richun nishpa camachinurca;
44021005	chashna cacpipash, semana tucurishcapi paicunata saquishpa, hucanchic rirashcaman catircanchic. Tucuilla, huarmicuna huahuacunantin llacta canchacama ñucanchihuan rinurca. Tiyupi Dios-huan rimarincapac cuncurishca huasha,
44021006	paicunamanta anchurircanchic, barcoman yaicurcanchic, ranti paicunaca huasiman ticranurca.
44021007	Tiromanta Tolemaidaman rircanchic, chashha ñucanchic purinata tucuchircanchic. Huauquicunahuan chaipi tuparishpa, shuc puncha paicunahuan saquirircanchic.
44021008	Cayantiman llucshishpa Cesareaman pactarcanchic; Diospac Shimita yachachishpa puric Felipepac huasiman rircanchic, paica canchispuramanta acllashca mari carca; chai huasipi saquirircanchic.
44021009	Paipac chuscu ushushicuna mana sahuarishca saquirinushcarca, paicunaca profetacuna canurca.
44021010	Chaipi ñucanchic ña unainayata tiyacushcapi Agabo shutiyuc profeta Judeamanta shamushca;
44021011	ñucanchicta ricuncapac pactamurca. Pablopac chunpita japishpa, maqui chaqui huatarishpa, rimarca: —Caitami Diospac Samai riman: Cai chunpipac amuta cashnami Jerusalenpi judiocuna huatanunca, Diosta mana ricsiccunaman paita cununca.
44021012	Chaita uyashpa, ñucanchic chaipi tiyaccunapash Pablota Diosmanta mañarcanchic ama Jerusalenman richun nishpa; ranti Pablo cutipaica: —Yancamanta huacacpi cancunata allichu yachin, shuncuta pantachinayahuanquichichu. Apunchic Jesusraicu mana jillai huascallatachu aparina yuyaita charini, ashtahuan Jerusalenpi huañuchi tucushami.
44021014	Mana saquichipac tucushpa, casula ricurcanchic, rimashpa; —Dios munashca shina tucuchun.
44021015	Allichina punchacuna tucurishca huasha Jerusalenman rircanchic.
44021016	Cesareamanta maican yachachishcacuna ñucanchihuan rinurca Nasonpac huasipi saquicrinacama; paica Chipremanta carca, callarishcamanta yachachishca runa; paipac huasipi saquirircanchic.
44021017	Nucanchic Jerusalenman pactashcapi cushihuan huauquicuna chasquinurca.
44021018	Cayantiman Pablota Santiagopac huasicama ñucanchihuan pusharcanchic, chaipi tucui pushaccamacuna tantarishca canurca.
44021019	Pablo paicunahuan tuparirca, chaipi rimarca tucui paipac maquihuan Dios rurashcata, Diosta mana ricsic ucupi.
44021020	Pai rimashcata uyashpa, Diosta chacchanurca, paitaca rimanurca: —Huauqui, canllata ricunqui chai tucui huaranca judiocuna ininaman llutarishcata, shinapash tucuilla Camachic Quillcata cuscata pactachishpa catic canun
44021021	Cuti canmantapash ansa rimashcata uyanushca: canshi Diosta mana ricsic ucupi causac judiocunata, Moises yachachishcata jichuncapac camachinqui; churicunapac ullu carata pitincapac mana munashpa, rucucunamanta yachaicunata mana pactachina rimashpa. ¿Imata ruracpimi alu tucunca?.
44021022	Shuc tantarinata rurancapac cayacpi alli tucunca yachin, mana unaipichu can shamushcata yachanunca;
44021023	chairaicu ñucanchic rimashcata uyana tucunqui: Nucanchicmanta chuscu runa cushca shimita pactachina canun;
44021024	paicunata canhuan pushai, paicunahuan sasicrinqui, paicuna accha pitirishcamanta cullquita cui; chashnami yachanunca canmata rimashca mana shuti cashcata, ashtahuan chaipimi ricununca canpash camachic quillca rimashcata pactachicushcata.
44021025	Ininapi mushu callarishcacunamanta rimacpi, quillcancami racunchic ñucanchic rimarishcapi yuyarishcata: ama micunuchun huacacunapacta huañuchishca aichacunata, sipishpa huañuchishca aichacunatapash, llutarishpalla causanatapash saquinuchun.
44021026	Chashna Pablo cayantiman, chai runacunata paihuan pushashpa, sasicrirca, Diospac huasiman yaicurca sasina puncha tucurishcamanta camarita ricuchina cashcamantapash rimancapac.
44021027	Canchis puncha pactanca rashcapi, Asiamanta judiocuna, Diospac huasipi paita ricushpa, runacunata cariyachishca huasha, Pablota japishpa,
44021028	caparinurca: —Israelitacuna, ñucanchicta yanapaichic: Cai runami maipipash ñucanchicmanta mana allita rimac, ñucanchic camachic quillcamanta cai allpamantapash mana allita yachachishpa puric can. Chairapash maican Greciamanta runacunatapash cai Diospac huasipi yaicuchishca, pai sumac cashcata huacllichishpa.
44021029	Chaita rimanurca llactapi Efesomanta Trofimo Pablohuan puricushcaraicu; chairaicu Diospac huasiman yaicuchishcami yuyanurca.
44021030	Llactapi tucuilla piñarinurca, achca runa ricuncapac rinurca, Pablota japishpa Diospac huasi canchaman aisashpa shitanurca, puncucunata utcalla quillpashpa.
44021031	Paita huañuchincapac yuyaricushcapi, soldadocunapac apuman tucui Jerusalen llacta runacuna jatarishca shimi pactarca.
44021032	Utcalla soldadocunata paipac apucunantin japishpa callpashpa rirca. Soldadocunata paipac apuntin ricushpa, Pablota huactacushcamanta saquinurca.
44021033	Soldado apu Pabloman mayanyashpa, paita japirca, ishcai jillai huascahuan huatachirca, chai huasha pi cashcata yachancapac, ima rurashcata tapurca;
44021034	ranti runa ucumanta caranlla chican shimita capariranurca. Mana imatapash yachanata ushashpa yapa tulupushcaraicu, soldadocunapac huasiman pushachirca.
44021035	Chacana siquipi pactashcapi, soldadocuna marcashpa pushanurca runacuna yapa piñarishcaraicu;
44021036	chashna cashpa runacuna huashamanta: Huañuchi nishpa caparishpa shamuranurca.
44021037	Ña soldado huasiman yaicuchinca racushcapi soldado aputa Pablo rimarca: —¿Ishcai shimillapash canta rimanata ushanichu? Soldado apu cutiparca: —¿Griego shimita rimanata yachanquichu?
44021038	¿Shinacpi manachari chai cunanlla chuscu huaranca runacunata cariyachishpa chunlla allpaman paicunahuan ric Egiptomanta runachu canqui?
44021039	Pablo cutiparca: —¿Pi, ñuca? Ñucaca Tarsomanta judio runami cani, Ciliciamanta maipipash uyarishca llacta; Diosmanta rimani, cai runacunata ansata rimana munani.
44021040	Chai soldado apu: ari, nirca. Pabloca chacanapi shayaranlla; runacunata maquihuan ricuchirca. Tucuilla chun saquirinurca, chaipi paipac quiquin shimipi paicunata rimarca:
44022001	—Ñucapac yayacuna, huauquicuna, uyapaichic ñuca quishpinamanta rimanca rashcata.
44022002	Paicunapac quiquin shimipi rimacpi uyashpa, ashtahuan yalli munaihuan uyashpa saquirinurca. Pablo rimashpa catirca:
44022003	—Ciliciamanta Tarsopi pacarishca judio runami cani, shinapash cai llactapi huiñashcami cani; Gamaliel yachachishcami cani, ñucanchicpac yayacunapac Camachic Quillca allita pactachinapi yachashpa huiñacmi cani. Diosta ininapi yapa sinchita, cancuna cunan caticushca shinami catic carcani.
44022004	Ñucallata cai mushu ininata chincachina yuyaihuan millarcani, cari huarmicunantin japishpa chunta curralpi satichircani.
44022005	Ñuca chashna cashcamanta ricuyac canunmi pacri yayacunapac apu, rucucuna tantarishcapash. Paicunami Damascomanta huauquicunapacta quillcata cuhuanurca; chaiman rircani chai runacunata tupashpa, Jerusalenman japishpa apamuncapac, chaipi ñacachi tucuncapac.
44022006	Ña Damasco mayanlla cashcapi cuncaimanta, chaupi puncha cashcapi, shuc jatun achic jahua pachamanta shamushpa, ñuca mayanpi llinpiyarca.
44022007	Allpapi urmashpa, shuc shimi cashna rimacushcata uyarcani: "Saulo, Saulo, ¿canchu chashna piñashpa catihuanqui?".
44022008	Ñuca tapurcani: ¿Canca pita canqui, Apunchic? Pai cutipahuarca: "Nucami can pinashpa japinayashca Nazaretmanta Jesus cani".
44022009	Nucahuan riraccuna chai llinpiyashcata ricunurca, ranti mana atipanurca ñucata rimacushcata.
44022010	Ñuca rimarcani: Apunchic, ¿imatami rurana cani? Apunchic cutipahuarca: "Jatarishpa Damascoman rilla, chaipimi tucui can rurana cashcata rimanunca".
44022011	Achic llinpiyashcamanta ñausa cashcaraicu, ñuca mashicuna Damascoman maquimanta aisashpa pushahuanurca.
44022012	Shuc runa Ananias shutiyuc, Camachic Quillca rimashca shina alli shuncuyuc runa, Ilactamanta tucui judiocuna rimashcaraicu, ricuc shamuhuarca;
44022013	ñucaman mayanyashpa, rimahuarca: "Huauqui Saulo, canpac ñaihui cutillata alliyachun". Ñuca chaillapita paita ricuna usharcani.
44022014	Chashnapi pai rimarca: "Ñucanchic rucucunapac Dios pai munashcata canta ricsichinayashca, Cusca Runata ricuchun munashca, paipac shimitapash uyachishca.
44022015	Cunanmanta paipac ricuyacmi canqui tucui runapac ñaupacpi, can uyashcamanta ricushcamantapash.
44022016	Ña cunan ama yanca tiyacuichu; jatari, bautismota chasqui, canpac juchacunata maillai, paipac shutipi mañashpa".
44022017	Jerusalenman ticrashcapi, Dios-huan paipac huasipi rimaricushcapi, shuc nuspaita charircani.
44022018	Chaipi Apunchicta ricurcani, pai ñucata rimahuacurca: "Utcalla Jerusalenmanta ri, mana uyanuncachu can ñucamanta rimashcata".
44022019	Ñuca paita cutiparcani: Apunchic, paicuna yachanun mari tantarina huasicunapi, ñuca canta iniccunata japishpa purishcata, paicunata macachincapac;
44022020	chairapash, canpac ricuyac Estehanpac yahuarta tallichicushcapi, chaipi ñuca carcani, paicuna rurashcahuan cushiyashpa, paicunapac churanata charicurcani.
44022021	Ranti Apunchic rimahuarca: "Ri, ñucami canta caruman cachanca rani, Diosta mana ricsic llactacunaman".
44022022	Chai tucuita rimanacama uyanacurca, ña chai huasha caparinurca: —Ñucanchic ñahuimanta chai runata anchuchi, causancapallapash mana allichu.
44022023	Jahua churanata lliquirishpa, ushpata jahuaman shitashpa capariranucpi,
44022024	soldadocunapac apu huasi ucuman yaicuchirca, paita llipachishpa rimachincapac imaraicuta paimanta chashna caparinacun.
44022025	Ña paicuna macancapac sumacta huatashcapi, chaipi shayacuc soldado aputa tapurca: —Shuc romano runata mana taripashpapash, ¿ushanquichicllachu macancapac?
44022026	Chaita uyashpa, chai soldado apu aputa rimacrirca: —Allita yachashpami imatapash rurana canqui, chai runa romano mari can.
44022027	Jatun apu paipacman rishpa, tapurca: —¿Alli shuti pachachu romano canqui? Pablo cutiparca: —Shutimi.
44022028	Cuti jatun apu rimarca: —Yapalla achca cullquitami romano tucuncapac curcani. Pablo paita cutiparca: —Ranti ñucaca pacarishcamanta charini.
44022029	Macanca racuccuna utcalla anchurinacurca, chai jatun apullata upata mancharirca shuc romano runata jillai huascahuan huatachishcaraicu.
44022030	Cayantiman, imamanta judiocuna chashna juchachiranun nishpa yachanayashpa, cacharirca, pacri yayacunapac apucunatapash tantachichirca, Pablota uraicuchishpa paicunapac ñaupacpi shayachirca,
44023001	Pablo Rucucuna tantarishcaman ricushpa, rimarca: —Huauquicuna, cunancama Diospac ñaupacpi cuscata purishcani.
44023002	Chashnapi, pacri apu Ananias paita yanapaccunahuan shimipi huactancapac cacharca.
44023003	Pablo chaipi rimarca: —¡Yanca yuracyachishcalla aya jutcu, Diosmi canta huactanca! ¿Camachic quillca rimashca shina taripancapac caipi tiyacushca, huactachina allichu, ñucata macashcahuan Camachic Quillcata huacllichicunqui mari?
44023004	Chaipi tiyaccuna rimanurca: —¿Canchu Diospac pacri aputa pinanqui?
44023005	Pablo cutiparca: —Huauquicuna, mana yacharcanichu pai pacri apu cashcata. Ari, shutimi, Quillca chashna riman: "Ama piñashca shimihuan canpac aputa rimanquichu".
44023006	Pablo yacharca chaupi runa saduceocuna, chaishuc chaupi runa fariseocuna cashcata, chairaicu tucui Tantarishca ucupi caparirca: —Fariseocunapac churi cashpa, fariseomi cani, cancuna taripahuacunquichicmi huañushcamanta causarinata chapashcaraicu.
44023007	Pai chashna rimashca shinalla piñanacui tiyarca fariseocuna saduceocunahuan; chairaicu tantarishcacuna ishcaipi raquirinurca.
44023008	(Saduceocuna rimanun huañushcamanta causarina illanmi nishpa, angelcunapash illanmi, ima samaipash mana tiyanchu nishpa rimanun, ranti fariseocunaca tucui chaicuna tiyanmi nishpa rimanun).
44023009	Tucuilla capariranurca, fariseocunamanta maican Quillca yachachiccuna shayarishpa, piñarishcahuan rimanurca: —Mana ima juchatapash cai runapi tupanchic. Shinacpi, ¿alli shuti pachachu shuc angel, shuc aya imapash paita rimashcata yachanquichic?
44023010	Paicuna piñarishca ashtahuan yalli sinchi tucurca. Pablo piti piti rai tucunata manchashpa, soldado apu soldadocunata cayachirca, chaimanta surcushpa pucaraman pushancapac.
44023011	Cayantin tutapi Apunchic Pablota ricurishpa, rimarca: —Sinchicui. Can Jerusalenpi ñucaraicu rimashca shina, chashnallatami Romapipash rimana canqui.
44023012	Ña pacarishcapi, maican judiocuna shuc tantarinata charinurca, chaipi sumacta yuyarishcahuan shimita curinurca ama micuncapac, ama upiancapac Pablota huañuchinacama.
44023013	Shimita curiccuna chuscu chunca yalli canurca.
44023014	Pacri apucunapacman rishpa rimacrinurca: —Sumacta yuyarishcahuan shimita curishcanchic ama imallapash micuncapac Pablota huañuchinacama.
44023015	Cunanca cancuna soldado Aputa mañaichic cancunapacman pushamuchun pai rurashcamanta ashtahuan allimanta ricuncapac nishpa, ñucanchicta caipi chapacushunmi chaira mana pactashcallapita huañuchincapac.
44023016	Ranti Pablopac panimanta huahua, paicuna huañuchina munacushcata yacharca; soldado huasiman rirca, paicuna yaicuchicpi, paica Pablota rimacrirca.
44023017	Pablo shuc soldado aputa cayashpa nirca: —Cai huanprata canpac jatun apupacman pushashpa ri, paita shuc shimita rimanayan.
44023018	Chai soldado apu jatun apupacman pusharca, chaipi rimarca: —Japishca Pablo cayahuarca, canpacman cai huanprata pushamuchun nishpa mañahuarca, cantashi shuc shimita rimanayan.
44023019	Chai jatun apu maquimanta japishpa, chicanman pushashpa, tapurca: —¿Shutichu rimanata charinqui? ¿Imata can?
44023020	Chai huanpra rimarca: —Judiocuna rimarinushca canta caya puncha mañashpa apu tantanacuiman Pablota pushachincapac, pai rurashcamanta ashtahuan allimanta ricuncapac nishpa.
44023021	Chaitaca ama uyanquichu, paicunaca miticushpami chapanca ranun paicunamanta chuscu chunca yalli runa tupu, Pablota huañuchinacama mana micuna, mana upiana sumacta yuyarishpa shimita curishcaraicu. Ñami chaparanun, canpa shimillami pishin.
44023022	Jatun apu chai huanprata caita mincashpa cacharca: —Ama pitapash rimanquichu chaimanta ñucaman rimashcata.
44023023	Chai huasha ishcai soldado apucunata cayashpa nirca: —Tuta iscun pachapi, ishcai patsac soldadocunata allichishcata charina canquichic Cesareaman rincapac, chaipipash rina canun sucta chunca soldado caballohuan, ishcai patsac tucsinahuan.
44023024	Pablo rincapacpash caballota allichina canquichic, chashna huainaru Felixpacman pactachina canquichic.
44023025	Shuc quillcatapash cashna shimicunahuan cacharca: "Claudio Lisias huainaru Felixpac ñaupacpi cai quillcahuan pactan,
44023026	caita rimancapac:
44023027	Judiocuna cai runata japinushcarca, ña huañuchinca ranurca; romano cashcata yachashpa, soldadocunahuan rishpa paicunamanta quishpichircani.
44023028	Imamanta juchachicushcata yachanayashpa, paipac apu tantanacuiman pusharcani;
44023029	chaipi yacharcani paicunapac Camachic Quillcamanta juchachiranushcarca, ranti paipac juchaca mana huañuchincapac, japishpa quillpancapac tupu mana jatunchu carca.
44023030	Chai huasha yacharcani judiocuna cai runata huañuchincapac chapacushcata, chairaicu canman cachacuni, paita juchachicuccunatapash rimarcani paicuna rimana cashcata canpac ñaupacpi rimanuchun".
44023031	Soldadocuna, rimashcata pactachishpa, Pablota japishpa, Antipatrisman tuta pushanurca;
44023032	cayantiman pucaraman ticranurca, ranti caballopi puriccuna paihuan rinurca.
44023033	Cesareaman pactanurca, quillcata huainaruman cunurca Pablotapash ricsichinurca.
44023034	Quillcata ricushca huasha maican suyumanta cashcata tapurca; Ciliciamanta cashcata yachashpa,
44023035	paita rimarca: —Canta juchachiccamacuna shamucpi canta uyashami. Herodespac huasipi ricui tucushca tiyancapac cachai tucurca.
44024001	Pichca puncha huasha pacri apu Ananias, maican rucucuna, shuc quillca runa, Tertulo shutiyuc, Cesareaman rinurca; chaipi Pablota juchachinurca.
44024002	Pablota cayachishca huasha, Tertulo cai shimicunahuan Pablota juchachirca: —Canraicu alli causaita charinchic,
44024003	tucui can cai llactamanta alli rashcacunaraicu pacrachunchicmi huiñaipac, jatun huainaru Felix.
44024004	Ranti mana yapalla quillachinata munashpa, canta mañanimi ñucanchicta uyancapac, canpac yachai, llaquishca shuncuhuan.
44024005	Tupashcanchicmi cai mana alli runa tucui cai pachapi tiyac judiopura macanacuchicushcata, chairapash paica nazareno nishca runacunata pushaccama can;
44024006	allita rimacpi, pai Diospac huasita huacllichincapac racushcapi japircanchic.
44024007	-
44024008	Canllata tapushpa camai, chaimi nucanchic shuti rimacushcata yachanqui.
44024009	Judiocuna chai shimi shutimi nishpa yanapanurca.
44024010	Huainaru ricuchishcahuan rimai nishcapi Pablo rimarca: —Unaimanta can allita taripashpa caticushcata yachashpa cai ñucanchic llactapi, ñuca quishpinamanta canta rimanayani.
44024011	Canllata shuti cashcata yachana ushanqui ima shina chunca ishcai puncha can ña cai Jerusalenman ñuca shamushca;
44024012	mana Diospac huasipi, mai llactapi, mai tantarina huasipi imapash mana ricuhuanacushcachu pihuanpash piñanacushpa shayashcata, runacunata cariyachicushcata imapash;
44024013	chairaicu, ñucata juchachicushcamanta canpac ñaupacpi mana ricuyaccuna tucuna ushanun.
44024014	Caita shuti canpac ñaupacpi, ari nishpa rimani: ñuca rucucunapac Diosta caticunimi cai ñanpita rishpa, paicuna chican yuyaita catic rimahuanun, camachic quillcapi, profetacuna rimashcata allipacha inishpa.
44024015	Paicuna chapacushca shinallata, ñucapash Diosmanta chapacuni, shuc puncha allicuna, manallicuna huañushcamanta causarinata.
44024016	Chairaicullata, Diospac ñaupacpi, runacunapc ñaupacpi chuya shuncuyuc causaipi causacuni.
44024017	Achca huata huasha diosmantata camaritapash cai ñuca llactaman apamurcani.
44024018	Chaita racushcapi Diospac huasipi tupahuanurca, camachic quillcapi rimashca shina chuya shuncuyuc tucushca carcani, chaipi mana ima runa piñarishpa jatarishca tiyarcachu.
44024019	Ranti Asiamanta maican judiocunami, cunan caipi canpac ñaupacpi juchachincapac shamuna canurca, imallapash juchachinata charishca cashpa.
44024020	Mana cacpi, caicunallata rimanuchun ima juchatami tupanurca ñuca apu tantanacui ñaupacpi taripai tucushcapi;
44024021	cai shimicunata shuti rimarcanimi: "Caipi taripahuanquichicmi huañushcamanta causarinaraicu".
44024022	Felix, chai mushu ñanpimanta alli yachashca cashpa, cai shimicunata rimashpa cacharca: —Soldado apu Lisias shamucpimi allipacha caimanta ricushun,
44024023	Pablota ricuncapac capitanta rimarca, chashnapash ama yapalla huashapi catirayashpa, paipac aillucuna ricuna munacpi ricunuchunlla.
44024024	Huasha punchacunaman Felix paipac huarmi Drusilantin shamurca, pai judio huarmi carca; Pablota cayachishpa Jesus Mesiaspi ininamanta rimachirca.
44024025	Ranti Pablo cusca causanamanta, aicha manashcacunamanta yallinata, huasha taripai tucunamanta rimashcata uyashpa, Felix mancharishpa rimarca: —Cunanshituca rilla. Shuc cuti cayashcanqui chari.
44024026	Felix chasnapash Pablomanta cullquita chaparca, chairaicu caran cuti paihuan rimarincapac cayachinurca.
44024027	Ishcai huata huashapi Porcio Festo Felix rantimanta shamurca; paica judiocunahuan alli saquirinata mimashpa, Pablota quillpashpa saquirca.
44025001	Cesareaman pactashcamanta quimsa puncha huasha, Festo Jerusalenman rirca.
44025002	Chaipi pacriyaya apucuna judio apucunapash Pablota juchachishpa rimancapac callarinurca.
44025003	Mana alli yuyaihuan shuc yanapaita shina Festota mañanurca, Pablota Jerusalenman pushancapac; chaicama paicunaca ñanpillapi huañuchishun yuyaranurca.
44025004	Ranti Festo Pabloca Cesareapimi quillparan nishpa paicunata cutiparca, paillatami utcalla Jerusalenmanta risha nuca. Chairapash rimarca:
44025005	—Cancunamanta apucuna ñucahuan rishun, chai runa imatapash juchallishca cacpi, paita juchachina ushanquichic.
44025006	Festo Jerusalenpi pusac punchachu, chunca punchachu saquirirca imachari, chai huasha Cesareaman rirca, Cayantiman taripana tiyarinapi tiyarishpa, Pablota cayachirca.
44025007	Pai shamushcata ricushpa, Jerusalenmanta shamushca Judiocuna paipacpi juntarishpa jatun juchallishcacunahuan juchachinurca, shinapash ricuyaccunata mana ricuchina ushanurca.
44025008	Pablo tucui paicuna rimashcamanta cashna rimashpa quishpicurca: —Judiocunapac Camachic quillcapi rimashcamanta mana pishiyashcanichu, Diospac huasita mana huacllichishcanichu, Romamanta Incatapash mana piñashcanichu.
44025009	Chashnapi Festo, judiocunahuan mashi tucunayashpa, Pablota tapurca: —Jerusalenman rishpa, ¿chaipi ñuca ñaupacpi taripai tucunata munanquichu?
44025010	Pablo cutiparca: —Incapac taripana ñaupacpimi cani, caipimi taripai tucuna cani. Mana imapipash judiocunata huacllichishcanichu, canllata pacta yachanqui.
44025011	Chairaicu, huañuchi tucuna tuputa juchallishca cashpa, ari, huañushami. Ranti paicuna rimashcamanta mana ricuyaccunata charishpa, mana pipash paicuna maquipi saquinata charihuanchu. Incapacman rina munani.
44025012	Festo paihuan taripaccunata tapushca huasha, cutiparca: —¿Incapacman rina mañanqui? Incapacmanmi rinqui.
44025013	Ansa puncha huashacunapi Cesareaman apu Agripa nishca paipac pani Berenicentin Festohuan tuparincapac pactanurca,
44025014	unainayata chaipi tiyashcaraicu, apu Festoman Pablomanta rimarca cai shimicunahuan: —Caipi shuc runata charinchic, Felix japishpa quillpashcata.
44025015	Ñuca Jerusalenman pactashcapi pacri apucuna rucucunantin pai juchallishcacunata ricsichihuanurca, mañahuanurca paita huañuchincapac.
44025016	Ñuca paicunata rimarcani ima shina romanocuna mana yancamanta shuc runata juchachiccunapac maquipi saquina yachashcata; ñaupac juchayuc runa juchachiccunahuan ñahuipurarina tiyana can, chashnami juchachishca runa quishpina shimicunata rimana: ushan.
44025017	Paicuna ñucahuan shamunurca, chaillapita taripancapac tiyarishpa, chai runata, cayachircani.
44025018	Ranti juchachiccuna paita mana ñuca yuyashca shina jatun juchacunahuan juchachinurca;
44025019	allita, ricucpi, paicuna ininamanta, shuc ña huañushca Jesusmanta Pablo causanmi riman; chaimantami. chicanyan paicuna yuyai.
44025020	Mana imatapash ruraipac tucushpa, paita tapurcani Jerusalenman rinayanman imachari, chaipi tucuncapac.
44025021	Ranti Pablo Incapacpi taripai tucunata mañarca. Chairaicu quillpashpa charinuchun mañarcani Incapacman cachanacama.
44025022	Agripa Festota rimarca: —Ñucapash uyanayaiman chai runata, Festo rimarca: —Caya paita uyanqui.
44025023	Cayantin puncha tucuilla yapa ricuchishcahuan Agripa Berenicentin taripana huasiman pactanurca, paicunahuan soldado apucuna llactamanta apucunapash rinurca. Festo Pablota cayachishpa
44025024	rimarca: —Apu Agripa tucui caipi tiyaccunantin, caipi cai runata ricunquichic; pairaicu tucui judio runacuna ñucata ricuncapac shamuhuanushca, caipi nicpi Jerusalenpipash, caparishcahuan maftahuanushca ama ashtahuan shuc puncha causachun.
44025025	Ñuca atipashcani, paita huañuchicta mana juchallishcachu; ranti, paillata Incapacman rinata mañashcaraicu, chaiman taripai tucuncapac cachanata yuyarishcani.
44025026	Chashna cacpipash, ¿imata nishpa chari Incaman paimanta quillcasha? Chairaicu tucui cancunata ricsichini, canta ashtahuan, apu Agripa, paita tapupaichi; chashnami imallapash quillcanata ushasha.
44025027	Ñuca yuyani yapa yuyai illac shinami tucusha, cashna japishca runata mana quillcapi pai juchallishcacunata churashpa cachashpa.
44026001	Agripa Pablota rimarca: —Canpac shimihuan canraicu rimai. Chashnapi Pablo, paipac maquita chutachishpa, cashna callarirca:
44026002	—Vapa cushiyani cunan canpac ñaupacpi, apu Agripa, ñucaraicullata quishpina shimita rimana ushashpa, chai tucui judiocuna ñucata rimashcamanta; ashtahuan cushiyani cunan canpac naupacpi ñucamahta rimana ushashcaraicu,
44026003	can yapa ricsic canqui manachu paipac yachaicunata. Chairaicu canta mañani allita atipashcahuan uyahuai nishpa.
44026004	Tucui judiocuna ricsinun ñuca causai ima shina maltamanta cashcata, ima shina ñucapac aillu ucupi cai Jerusalenllapita causarcani.
44026005	Paicunallatami rimanunca, munashpaca, huiñaipac ricsihuanacun; quiquin fariseo shina causashcani; chai ñanpita catina sinchi mari can.
44026006	Cunan caipi taripai tucucuni Dios ñucanchic rucucunata cushca shimita chapacushcaraicu.
44026007	Chai cushca shimita ñucanchic chunca ishcai aillucuna shuncuhuan Diosta tuta punchantin muchashpa pactana munanchic. Caita chapashcaraicumi, apulla, judiocuna juchachihuanun.
44026008	Ranti, ¿ima shina chari canquichic huañushcacunata Dios causachina ushashcata mana inina munaccuna?
44026009	Cunan ricuichic ñucallata callarishcapi yuyarcanimi tucui ushaicunahuan Nazaretmanta Jesusta yallinami nishpa;
44026010	chashna Jerusalenpi rurarcani: Pacu apucuna cachashcahuan, achca iniccunata japishpa quillpachircani, paicunata huañuchicushcapi yapa cushiyashcahuan ricurcani
44026011	Achca cuti, tucui tantarina huasicunapi pactashpa, achca ñacarinacunata churashpa, paicuna ininamanta chicanyachinata munarcani; yapalla pinari tiyahuacpi, caru llactacunapipash paicunata piñashpa japincapac rircani
44026012	Chashnapi, Damascoman rirashca ñanpipi, pacri apucuna cachashcahuan,
44026013	chaupi punchapi, jatun apulla, shuc achic jahua pachamanta shamushcata ricurcani, intimanta yalli llinpic, tucui ñucahuan riraccunantin japi tucurcanchic.
44026014	Tucuilla allpaman urmarcanchic; ñucaca hebreo shimipi rimashcata uyarcani: "Saulo, Saulo, ¿piñarishcachu cahuanqui? Yancamanta nanarinqui tucsinapi jaitashpa".
44026015	Ñuca cutiparcani: ¿Ricsinichu canta, Apunchic? Apunchicca rimarca: "Can piñashpa japinayashca Jesusmi cani.
44026016	Cunan jatarishpa allita atipanqui: Canta ricurimushcani canta acllancapac, ñucapac ricuyac tucuncapac caipi ricushcamanta, huasha canta ricuchinca rashcamantapash.
44026017	Canta tucuimanta quishpichishcanquimi, canpac aillucunamanta nicpi, Diosta mana ricsiccunamanta nicpi, paicunapacman canta cachani,
44026018	Canmi paicunapac ñahuita pascachinqui, chashnami tutapi causashcamanta achicta ricununca, supai japishcamanta Diosman ticranunca; chaimi, ñucapi inishpa juchacunamanta pichai tucuna Dios paipac churicunapacta huacaichicushcatapash tupanquichic".
44026019	Chai punchamanta, apu Agripa, cai jahua pachamanta nuspaita cuscatami catishcani.
44026020	Chairaicu, ñaupa Damascomanta runacunata, chai huashalla Jerusalenmantacunata tucui Judea llactamantacunatapash Diosta mana ricsiccunantin, rimashcani nanarishpa Diosman ticranuchun, huasha llaquicuna tiyana cacpipash ñaupacman catina yuyaihuan.
44026021	Chairaicumi judiocuna Diospac huasipi japishpa huañuchinata munahuanurca.
44026022	Ranti, Diospac yanapaihuanmi chaira causacuni rucucunata huahuacunatapash yachachina ushancapac. Mana imatapash yapachinichu profetacuna Moisespash tucunca rashcamanta rimashcata:
44026023	Mesias huañuna cashcata, pai huañushcacunamanta ñaupac causarishpa, achicta ricsichina cashcata paipa llactamanta runacunata Diosta mana ricsiccunatapash.
44026024	Pablo chaicama pai quishpina shimita rimashcapi, Festo caparishcahuan rimarca: —¿Nuspachu canqui, Pabio? ¡Can yapa yachashcahuan yuyai illac saquiricunqui!
44026025	Pablo cutiparca: —Mana nuspachu cani, apu Festo; ñuca: shimica cusca, shutimi can. Tucui caicunamanta apu allitami yachan, chairaicumi mana manchashcahuan rimacuni. Ñuca pacta yachani pai caicunamanta imacamapash yachashcata, mana chican cuchupi tucushcaraicu.
44026027	Apu Agripa, ¿profetacuna rimashcata ininquichu? Ñuca can inic cashcata ricsini.
44026028	Agripa paita cutiparca: —Ashtallata rimanquiman carca, cristiano imachari tucuiman.
44026029	Pablo paita rimarca: —Ansaraicu, achcaraicu imapash, Dios munanman, mana canlla tucui caipi uyacuccunantin, ñuca shina tucunquichiman...; jillai huascata chicanman saquishun.
44026030	Ña chashnapi apu jatarirca, huainaru, Berenice, tucui chaipi tantarishcacunantin;
44026031	ña anchuricushpa paicunapura cashna rimarishpa rinurca: —Cai runa huañuchi tucuncapac, quillpara charincapac imapash mana juchallishcachu.
44026032	Agripa Festota rimarca: —Mana Incapacman rinata mañashcapi, cacharinalla carca.
44027001	Italiaman ña rina rimashcapi, shuc soldado apu maquipi saquinurca Pablota chaishuc japishcacunantin; chai soldado apu Augusta shutiyuc legion nishcamanta carca, paipac shuti carcami Julio.
44027002	Adramitiomanta barcopi yaicurcanchic, Asia ñucñu yacu patata purincapac. Ñucanchihuan Aristarco rirarca, Tesalonica llactamanta macedonio runa.
44027003	Cayantin puncha Sidonman pactarcanchic; Julio yapa alli shuncuyuc cashpa, Pablota paipac aillucunata ricuncapac, paicunapacpi yanapai tucuncapac nishpa saquircalla.
44027004	Chaimanta llucshiccuna Chipre huasha shinalla rircanchic, huaira yapa huashaman tancanaraicu,
44027005	chaimanta Ciliciapac, Panfiliapac ñucñu yacucunata chinpashpa, Liciamanta Miraman pactarcanchic.
44027006	Chaipi chai soldado apu shuc Alejandriamanta barcota tuparca Italiaman riracta, chaiman sicachi tucurcanchic.
44027007	Achca punchacuna allimanta purircanchic, racushcapi Gnido mayanman pactarcanchic. Huaira mana alliman tancacpi Creta huasha shinalla rishpa catucanchic, Salmon allpa mucu uranillata.
44027008	Racushcapi, islata muyuchishpa Buenos Puertos nishcaman pactarcanchic, Lasea llacta mayanpi.
44027009	Yapalla unayarcanchic, sasina raimipash ña tucurishcarca; chairaicu yacuta purina manchaipac tuncucapac callarirca.
44027010	Chashnapi Pablo paicunata rimarca: —Mashicuna, yacuta rishpa catina yapa manchaipac tucunca rashcata ricuni; huacllishpapash mana quipicunalla, barcolla imapash huacllinuncachu, ñucanchic quiquin jinumi huanushun.
44027011	Ranti chai soldado apu Pablo rimashcata mana uyashpa, barcota pushaccamata ashtahuan yapa uyarca.
44027012	Chairapash, chai puncu tamia pachapi mana alli cacpi, tucuilla chaimanta anchurincapac rimanurca, Fenixman pacta usharincami nishpa, Africahuan, Corohuan ñahuipura saquirin; chaipi tamia pachapi quishpinata munanurca.
44027013	Uraimanta huaira jatarishcata ricushpa, paicuna munashcaman pactashunmi yuyanurca; barcota huatashcamanta llushpichishpa, Creta mayan shinalla rinacurca.
44027014	Ranti, manapash unaipi urcumanta sinchi huaira jatarirca, paicuna euroaquilon nishca.
44027015	Chai barco, huaira tancashca, mana sinchicuna ushacpi, huaira apashcaman shitai tucurcanchic.
44027016	Cauda shutiyuc isla huashaman tucushcapi, racushcapi shuc uchilla canuata japina usharcanchic.
44027017	Ña jahuaman sicachishca huasha, huascacunahuan canuata huatashpa sinchicuchinurca; Sirte tsatsapi ama chaquirincapac, shuc huanpuric caspita cacharircanchic. Chashna, huaira apashcaman shitai tucurcanchic,
44027018	Cayantiman, chaira huaira yapa sinchi cashcaraicu, chaupi quipicunata yacuman jichuna tucunurca.
44027019	Ña quimsa niqui punchapi paicuna quiquin maquihuan barcomanta jatun llachapacuna huascacunantin yacuman jichunurca.
44027020	Mashna puncha chari ña inti cuillurcunapash mana ricurinurca, chai huairapash mana shayarishcaraicu ña quishpina yuyai mana tiyarcachu.
44027021	Unai ña mana micuc causarcanchic. Chashnapi Pablo tucuipac ñaupacpi shayarishpa rimarca: —Mashicuna, ñucata uyashpa Cretamanta mana llucshishcapi, mana cashna llaqui mana imapash chincarina tiyana carca.
44027022	Shinapash, cunan cancunata rimani sinchicuichic nishpa; runaca mana huañunquichichu, barcollami chincarinca.
44027023	Rimanimi, cai tuta Dios ricurihuashcaraicu, paipacmi cani ñuca, paitapash yanapani,
44027024	caita rimahuarca: "Pablo, ama manchaichu, Incapac ñaupacman pactanquimi, ñuca canraicu tucui canhuan riraccunata huanunamanta quishpichinimi".
44027025	Chairaicu, sinchicuichic mashicuna; Dios rimashcata yapa uyani, pai rimashca shinami tucunca.
44027026	Shinapash shuc islapimi chaquirishun.
44027027	Chunca chuscu niqui tuta pactashcapi, Adriatico ñucñu cuchaman aisai tucushpa rirashcapi, chaupi tuta pactashcapi, barcota pushaccamacuna allpa mayanma rirashcata yachanurca.
44027028	Paicuna yacupi tupushpa camacpi quimsa chunca canchis metro cucha carca; ashtanipi cuti tupucpi ishcai chunca canchis carca.
44027029	Rumihuan imapash tacarinata manchashpa chuscu jillai sillucunata siquimanta yacuman shitanurca, chai huasha utcallapash pacarichun nishpa chapanurca.
44027030	Marinerocuna barcomanta miticunayashpa, shuc uchilla canuata huascacunata suniyachincapac nishpa uraicuchincapac callaricushcapi, Pablo barco capitanta soldadocunantin rimarca:
44027031	—Chaicuna mana barcopi saquiricpi, cancuna mana quishpinata ushanquichichu.
44027032	Chashnapi soidadocuna, chai uchilla canuata japirac huascacunata pitishpa urmachinurca.
44027033	Pacarincapac chapacushcapi, Pablo tucuicunata rimarca: —Ña chunca chuscu puncha mana imatapash micushpa, chapashpalla causacunquichic.
44027034	Causana munashpa, micuichiclla; mana pimantapash shuc acchallapash yanca urmashpa chincarincachu.
44027035	Chaita rimashca huasha, shuc tantata japishpa, tucuipac ñaupacpi Diosta pacrachushpa paquishpa micuncapac callarirca.
44027036	Tucuilla cariyashpa, paicunapash micunacurca.
44027037	Tucuipura ishcai patsac canchis chunca sucta runa carcanchic chai barcopi tiyaccuna.
44027038	Sacsacta micushca huasha, barcota ansata pancallachinurca, trigota ñucñu yacuman jichushpa.
44027039	Punchayashcapi, mana ricsinata ushanurca chai allpata; ranti shuc tsatsayuc tuyacata ricunurca, chaillapi imashnapash barcota chaquichincapac tucuilla yuyarinurca.
44027040	Jillai sillucunata yacupi cacharinurca; timonmanta huascacunatapash llushpichinurca; siquimanta jatun llachapata jahuapi huarcuchishpa, huaira tancashca allimanta tsatsaman mayanyanurca.
44027041	Ranti shuc jahuallapi tacarishpa, chaillapi chaquirinurca; barcopac punta saticta tucushpa, tanlla chaipi chaquirirca, ranti paipac siquica bacu huactashcahuan chausicurca.
44027042	Chashna tucucpi, japishcacunata huañuchincapac soldadocuna yuyarinurca ama pipash huaitashpa quishpichun nishpa.
44027043	Ranti soldado apu mana munarca, Pablota quishpichinaraicu; ashtahuan huaitana yachaccunata mayanman flaupac paicunata huaitachirca.
44027044	Chaishuccunaca caspi pala, imapipash yanaparishpa, allpaman llucshinuchun rimarca. Chashna rurashpa, tucuilla mana imapash tucushca, allicuna allpaman pactarcanchic.
44028001	Huañuimanta quishpishca huasha, ña yachai tiyarca chai isla Malta cashcata.
44028002	Chaipi tiyac runacuna mana maipipash ricushca alli shuncuhuan ñucanchicta chasquinurca. Achca ninata japishpa, chaiman cayai tucurcanchic, yapa tamia, chiri tiyashcaraicu.
44028003	Pablo caspi pallcacunata japishpa ninaman shitacushcapi nina rupaihuan shuc machacui llucshispa, Pablopac maquipi pilluricrirca.
44028004	Chaimanta runacuna, maquimanta machacui huarcuracpi ricushpa, paicunapura rimarinurca: —Cai runa huañuchic mari canca; ñucñu yacumanta quishpicpipash, ranti Dios mana munan ashtahuan causancapac.
44028005	Pablo maquita chausirishpa machacuita ninaman shitarca, mana imapash tucurcachu.
44028006	Chaishuccunaca punquishpa, cuncaimanta huañushca imapash urmancami nishpa chaparanurca; unainayata chapashca huasha, mana imapash tucucpi ricushpa, chaipi ranti shuc diosmi can nishpa rimancapac callarinurca.
44028007	Publio shutiyuc runa, chaimanta apu, chai mayanllapi paipac huasita charirca. Paica ñucanchicta chasquishpa quimsa puncha paihuan charirca.
44028008	Chai punchacuna jinu paipac yaya jatun uncui quichatapash charishpa, puñunapi siricurca. Pablo ricucrirca; pairaicu Diosta mañashpa, maquicunata paipac jahuapi churacpi alliyarca.
44028009	Chashnata ricushcaraicu, islapi tiyac shuc uncuccuna paipacman shamushpa alliyachi tucunurca.
44028010	Yapa llaqui tucurcanchic, ña ñucanchic rina pactarishcapi tucui ñucanchic mutsushcata cui tucuicanchic.
44028011	Quimsa quilla huashapi, chai isiapi tamia pachata quishpic barcopi yaicushpa rircanchic. Alejandriamanta carca; Castorpac Poluxpac huacacunata puntapi apai cacharca.
44028012	Siracusaman pactashpa, chaipi quimsa puncha saquirircanchic;
44028013	chaimanta, allpa mayan shinallata rishpa Regioman pactarcanchic. Cayantiman uraimanta huairamurca, chashna Pozuelosman ishcai punchallapi pactarcanchic;
44028014	chaipi huauquicunata tuparcanchic. Chaipi shuc semana tuputa saquichi tucurcanchic; chaimanta shuti Romaman pactarcanchic.
44028015	Romamanta huauquicuna, ñucanchic pactashcata yachashpa, Apio pacllaman Quimsa Huasi nishca pacllaman ricuc shamunurca. Pablo paicunata ricushpa Diosta pacrachushpa, cuti sinchicurirca.
44028016	Romapi pactashcapi, Pablota quiquin huasipi causancapac saquinurca, shuc paita ricuccama soldadohuan.
44028017	Quimsa puncha huasha, Pablo judio apucunata cayachirca. Paicuna tantarishcapi rimarca: —Huauquicuna, ñuca mana imata aillucunata rashcallapita, rucucuna yachachishcata mana pantachicucllapita, Jerusalenpi japi tucushpa romanocuna maquipi saquihuanurca.
44028018	Pai-cuna tapushca huasha, cacharinata munahuanurca, huañuchina tupu juchata mana juchallishcaraicu.
44028019	Ranti judiocuna mana munashcaraicu, Incapacpi taripai tucunata mañarcani, mana ansapash ñuca llactamanta runacunata juchachina yuyaihuan.
44028020	Cairaicumi cancunata cayarcani, cancunahuan rimarinata munashpa; allita rimacpica, Israel chapashcata ñucapash chapashcaraicumi cai jillai huascacunata aparani.
44028021	Paicuna cutipanurca: —Ñucanchic mana japishcanchichu Judeamanta canmanta rimashpa quillcamushcata, mana ima huauquipash caiman pactamushcachu canmanta mana alli rimashca shimihuan.
44028022	Imashna cacpipash, allimi canca canpac shimimanta jinu can yuyashcata uyana; yachanchic mari ima shina can yachachishca tucui pachapi mana allihuan chasqui tucushcata.
44028023	Tucui paicuna shuc puncha tantarincapac saquirinurca; pactashcapi ashtahuan achcanaya paipac huasiman ricuc shamunurca. Pai rimashcapi uyachirca Diospac Pachamanta; Jesusmantapash inichinayarca Moisespac camachic quillcata profetacunatapash yuyachishpa. Chashna tutamanta callarishpa tutacama rimarinurca.
44028024	Maicancuna pai rimashcata uyanurca, shuccunaca mana.
44028025	Pablo chai shimicunata rimacpi, judiocuna ña rinacurca, paicunapura sinchita rimanacushpa; chashnapi Pablo cai puchucai shimihuan paicunata rimashpa cacharca: —Alli shutipachami Diospac Samai ñucanchic yayacunata profeta Isaiaspac shimihuan rimashca:
44028026	"Chai runacunaman rishpa rimacri: Mashna uyashpapash mana atipanquichichu, mashna ricushpapash mana ricunquichichu,
44028027	paicunapac yuyai quillparishca cashcaraicu. Uyancapac sinchimi canun, ñahuita quillpanushcami ñahuihan ama ricuncapac, rinrihuan ama uyancapac, yuyaihuanpash ama atipancapac, ama Diosman ticrashpa ñucapacpi janpi tucuncapac".
44028028	Chairaicu uyapaichic, cai Diospac quishpina Diosta mana ricsiccunacpamanmi cachanca racunchic: paicuna shuti uyanuncami.
44028030	Pablo chaipi ishcai huata pai llancashcahuan causarca, tucui paipacman pactaccunata chasquishpa, manapi quillachishca.
44028031	Diospac pachamanta yachachic carca, Jesus Mesiasmantapash mana manchashpa yachachicurca.
45001001	Pablo, Jesus Mesiaspac runa, Dios cayashcaraicu apostol tucushca, Diospac Cushi Shimita yachachih-capac acllashca.
45001002	-
45001004	Cai Cushi Shimi cui ucunca rashcata profetacuna rimanushcarca, Dios quillcashca Shimipi; paipac Churimanta riman, runapi rimashpa yuyacpi, Davidpac aillumanta pacarirca; ranti, huañushcacunamanta causarishcapi Jatun Ushayuc Diospac Churi tucurca, Diospac Samai nurashcaraicu.
45001005	Apunchic Cristo Jesusraicu, apostol tucuna cuyaita chasquircani, tucui llactacunapi paipac shutiraicu inina tiyachun nishpa.
45001006	Diosta mana ricsiccuna ucuman cachamuhuashca, cancunapash chai ucumantallata canquichic,
45001007	Romantacuna; paicuna Jesus cayashca mari canun, Dios llaquishcacuna, cusca shuncuyuc tucuncapac cayashcacuna. Diospac cuyaita ganas causaitapash ñucanchic Yayamanta, Apunchic Cristo Jesuspac Yayamantapash charichic.
45001008	Tucuimanta ñaupac ñuca Diosta pacrachuni, Jesus Mesiaspac shutipi, tucui cancaraicu, tucui cai pactiapi cancuna inishcamanta yapa rimai tiyashcaraicu.
45001009	Dios-huan rimarishcapi cancunamanta yuyarihi; chaimahta Diosllata yachan, paitami muchani tucui shuncuhuan paipac Churipac Cushi Shimita rimashpa.
45001010	Tucui pachapi mañani cachahuachun cancunata ricucrincapac, pai chashna munacpi.
45001011	Yapa cancunata ricunayahuan, shuc Diospac Samaipac cuyaillapash cancuna sinchicuncapac chinpachiman.
45001012	Allita yuyacpi, cancuna ñucapash cariyanca ranchic tucuilla inishcata chaipuralla charishpa.
45001013	Cancunatami rimani, huauquicuna, achca cuti cancunapacman rinata yuyarishcani, ranti cunancama mana ushashcanichu.
45001014	Ñuca yuyaipi, Diosta mana ricsicunamanta allicunata pallashca shina, chashnallatami cancunamantapash japinata munarcani. Griegocunata, chican runacunata, quillcayuc "mana quillcayuc runacunatapash yanapana yuyaitami charini.
45001015	Chairaicumi cancuna Romamanta runacunaman-pash Diospac Cushi Shimita cusha nishpa yapa yuyarini.
45001016	Ñucata mana manchanayahuanchu cai Cushi Shimita rimaricapac; pai canmi paita iniccunata quishpichina Diospac ushai, tucuimanta ñaupac judiocunata, chai huasha griegocunatapash.
45001017	Cai Cushi Shimi ricsichicun ima shina Dios runacunata chuya shuncuyuc rurashcata inishcaraiculla, Dios quillcashca Shimipi rimashca shina: Chuya shuncuyuc runa ininamanta causanca.
45001018	Chashnallata jahua pachamanta ricsichicun ima shina Dios mana alli ñahuihuan ricucun, mana alli shuncuyuc cashcata tucui mana alli taripashcacunatapash, chai runacuna mana alli rashcahuan shuti shimita callpachishcata.
45001019	Tucui Diosmanta ricsishca pasacta ricunalla can: Diosllata ricsichirca.
45001020	Diosta mana ricuipac cashca, cai pacha rurai tucushcamanta pai rurashcacunapi yuyaihuan ricsi tucun: paipac ushai, pai Dios cashca; chairaicu mana quishpichi tucuna ushanun.
45001021	Diosta ricsishpapash, mana pai munashca shina paita chacchanurca, mana pacrachunurcapash; ranti, paicuna yapalla yuyaricpi paicuna shuncu huishtuyashca, ashtahuan ñausayarca.
45001022	Yapa yachacmi canchic rimashpapash, yuyai illaccunapac rimaita charinurca.
45001023	Mana huañuc Diosta huañucta ranurca, runa shina, pishcu shina, aichacuna shina, machacui shina ricuric huacacunata rurashpa.
45001024	Chairaicu, paicuna munashcapi jichushpa, juchallinapi Dios paicunata saquirca, pincaipaccunata rurashpa quiquin paicunapac aichacunallatatac huacllichinurca.
45001025	Paicunapac Dios llullanami; maquihuan rurashcacunata chacchanushca, jatunyachinushcapash, quiquin Huiñachicta chacchana rantimanta: ¡Huiñaipac pai bendisiashca cachun. Amen!
45001026	Chairaicu pai saquircalla paicuna aicha mañashcapi huatashca shina causanuchun: paicunapac huarmicuna ña mana carihuan yumarinurca, huaclli tucunurca;
45001027	caricunapash chashnallata: huarmihuan causanata saquishpa, caripura munarinurca; chashna paicuna aichallapita ñacarinurca, paicuna pantashcamanta.
45001028	Shuti shimita mana ricsinata munashpa, Diosta mana chasquinurca; paipash chashnallata, paicuna huacllishca yuyaipi saquirca, mana alli ruranuchun nishpa:
45001029	chairaicu palicunapi mana tiyan cusca taripana, huacllshca yuyaita charinun, cullquiyana yuyai, mana allicuna, chiquicui juntarishcacuna, huañuchina yuyaicuna, macanuna yuyai, umachina yuyai, mana imatapash rurana yuyai; mana alli shimicuna juntarishca canun.
45001030	Llulla shimicunata rimanun, Diosta camana munanun, carimi canchic rimanun, umachisiquicuna, mana allicunata rurancapac yapa yachaccuna. Yayacunata mana uyanun,
45001031	mana yuyarishicahuan ranacun, shimita mana pactachiccuna, llaquina illaccuna, mana llaquishcahuan imatapash ruraccuna.
45001032	Ricsinacun Dios rimashcata: chashna rurashpa causaccunaca huañuchi tucuna cashcata; chashna cacpipash, mana chaicunallatachu ruranun, ashtahuan mana alli rurashcacunata ricushpa, yapa cushiyanun.
45002001	Chairaicu mana quishpinata ushanqui, pi cashpapash, shuccunata taripashpa, Shucta taripashpa, canllata cautsayaricunqui, can taripacushcata canpash ruranqui.
45002002	Ranti yachanchic, Dios allita yachashpa, cautsayachishcata chashha ruraccunata.
45002003	Canca, mashi, ¿chashna ruraccunata taripanqui manachu? ¿canpash chashnallata ruracushpa, canca Dios cautsayachishcamanta quishpishachu yuyanqui?
45002004	Ashtahuan Dios alli shuncu, chapac, atipashpa ricucllatachu ricunqui? ¿ranti manachu atipanqui pai yapa alli shuncuhuan canta paiman ticrachun munashcata?
45002005	Ranti, canpac shuncuta sinchiyachishpa, mana alliyanata munashpa, canllata ñacarinacunata tantachicunqui, Dios taripana puncha cuscata taripancapac shamuna pachapi.
45002006	Paimi caran amu rurashca tuputa cunca.
45002007	Mana huañuna, jatunyachic ñanpita mashcashpa caticcunaman huiñaipac causaita cunca;
45002008	ranti, piñashpa shuti cashcata mana uyaccunaman, ashtahuan mana cusca taripanata caticcunaman, paicunapac sinchi ñacarinami tiyanca.
45002009	Huacai, ñacarinami tiyanca mana allita ruraccunapac, tucuimanta ñaupac judiomi ñacarinca, griegopash ñacarinata charincami;
45002010	ranti, jatunyanata ganas causaita allita rurac runamanpash Dios cuncami, tucuimanta ñaupac judioman, chai huasha griegoman,
45002011	Dios tucuicunata chaipuralla llaquishcaraicu.
45002012	Camachic quillcata mana ricsishpa juchalliccuna, Camachic quillcata mana ricsishpami huañununca; ranti Camachic quilicata ricsishpa juchalliccuna chai Camachic quillca rimashca shinami taripai tucununca.
45002013	Camachic quillcata uyashcallahuan mana pactarinchu, Dios-huan ailluyancapac pactachina mari can.
45002014	Allita uyahuaichic: Diosta mana ricsiccuna Camachic quillcata mana charinun; mana yachashpallata Camachic quillca rimashcata pactachishpa, paicunallata quiquinpac Camachic quillca tucunun;
45002015	chashna paicuna ricsichiranun shuncu ucupi Camachic quillca charishcata. Caran amupi paipac yuyai rimashcatapash ricsinun paicuna rurashcamanta allimi, mana allimi rimashcapi.
45002016	Runapura mana ricsishcata, Dios taripashca punchami ricsichinca; ñuca yachachishca Cushi Shimipi rimashca shina, Jesus Mesiaspac maquipi churashpami taripanca.
45002017	Ranti can, judiomi cani nishpa rimanqui, shuc Camachic quillcatami catini rimanqui, Diospi jatunyanqui.
45002018	Can Dios munashcata ricsinqui, Camachic quillcaca ashtahuan alli cashcata acllancapac canta yachachin.
45002019	Chairaicu ñausacunata purichicmi cani allipacha yuyacunqui, tuta ucupi ricuric achic,
45002020	mana yachaccunata yachachic, huahuacunata cusca ñanpita ricsichic, chashna yuyarinqui can yachashca shuti shimita Camachic quillcapi charishcaraicu.
45002021	Chashna chari, can shuccunata yachachic cashpa, ¿manachu canllata yachachirinata ushanqui? Mana shuhuana rimanqui, ¿canca manachari shuhuanquichu?
45002022	Shucpac carihuan shucpac huarmihuan mana causana rimanqui, chashna rimashpallata ¡canca ruranqui! Huacacunata millanimi nishpallata, paipac huasicunamanta shuhuanqui.
45002023	Camachic quillcahuan jatunyanqui, ranti mana pactachishpa canpac Diosta camicunqui.
45002024	Ari, Dios Quillcashca Shimipi rimashca shina, cancunaraicu Diosta mana ricsiccuna Diospac shutita piñanun.
45002025	Ullu carata pitina can Camachic quillcata pactachicpimi imallapipash canta yanapanca; ranti, mana pactachicpi mana imallapash yanapancachu.
45002026	Cashna yuyarishun, maicancuna mana pitishca cashpallata, Camachic quillcapi rimashcata pactachishpa, ¿manachu ullu carata pitishca tupullata jahuayachishca tucunca?
45002027	Paipac aichapi chai pitinata mana chasquishca runa, Camachic quillca rimashcata pactachic canta taripancami: canta Camachic quillcayuc, ullu carata pitishca cashpallata, mana pactachic.
45002028	Judio cana mana jahua cashcallata ricuchinachu, ullu carata piti tucunapash mana chaillapi tucurinchu;
45002029	mana, judio cashcata ucumanta llucshishcahuanmi ricsichina can; ullu carata pitichishcapash aicha ucumantami can, Diospac Samai rurashca, mana quillcapi rimashcaraiculla; pipash chashna causashpa Diospacpi yupaichashcami canca; runacunapacpica mana.
45003001	Shinacpi, ¿imallapipash yalli cashcata judio charinchu? ¿pai ullu carata pitirishca imapaclla allichu?
45003002	Allita ricucpica jatunmi. Tucuimanta yuyaricpi, paicunaman Dios rimashcacunata ricsichishcaraicu.
45003003	Maicancuna mana cuscata catishca ¿imananchu? ¿Paicuna mana cuscata catishca, Dios cusca rashcata huacllichicachu?
45003004	Chaita mana ansapash yuyarina canchic; Dios mana llullac can, ranti runacunaca tucuilla llullaccuna Dios Quillcashca Shimipi rimashca shina: Can shuti rimashcata ricsinuncami, taripai tucushcapi atinquimi.
45003005	Ranti, ñucanchic mana alli cashca Dios cusca cashcata jahuachicpi, ¿imata rimana tucunchic? ¿Dios mana cusca can piñarishcapi?, ¿ñucanchicta ñacachishcapi? Runa yuyaipi churashpami cashna rimani caita.
45003006	Mana ansapash chashnachu; chashna cacpi, ¿tucui pachata Dios taripanata ushanmanchu?
45003007	Ranti, ñuca llullashcaraicu, Dios cusca cashca ashtahuan jatunyachishca saquiricpi, ¿ñucata juchashpa rimanata ushahuanunchu?
45003008	Chashna cacpi mana allicunata rurana tucunqui alli rurashca ricurichun; maican llullaisiquicuna chaitami ñucanchic yachachinchic rimanun, chai shimicunamanta taripai tucunami canun.
45003009	Chashna cacpi, ¿yallichu canchic? ¡Mana ansallapash! Cunanshitu ricsichircanchic ima shina tucuilla, judiocuna Diosta mana ricsiccunapash, jucha ucupi causaranun,
45003010	chashna Dios Quillcashca Shimipash riman:
45003011	Shuc chuya shuncullapash mana tiyan, Diosta mashcancapac shucllapash yuyayuc mana tiyan.
45003012	Tucuilla pantashca purinacurca, tucui chincarinurca, shucllapash allita mana ruran, shucllapash.
45003013	Paipac tuncuri pascara aya jutcumi, pai rimashca shimicuna umachincapaclla canun.
45003014	Machacui janpita shimi ucupi apai cachanun, sinchi piñaicuna shimimanta llucshicun.
45003015	Yahuar tallincapac utcalla callpanun;
45003016	paicuna purishca ñanpita huacllinun, llushtiyaita saquinun,
45003017	alli causanaman rina ñanpita mana ricsinun;
45003018	paicunapi mana tiyan Diosta muchana
45003019	Ranti yachanchic, ima shina tucui Dios Quillcashca Shimipi, judiocunaraicu quillcan. Caihuan tucuicuna shimi quillpashca saquirinuchun, chashnallata tucuilla juchayuc cashcata ricsirinuchun.
45003020	Chairapash, mana pipash jucha illac saquirincachu, Camachic quillcata pactachircanimi nishpalla: chai Camachic quillcaca jucha tiyashcata allipacha ricsichic can.
45003021	Ranti cunan ricurcanchic chai Camachic quillca Profetacunapash yachachishcallata: Mana chai Camachic quillcallahuata Dios ñucanchicta cusca shuncuyuc, chuya shuncuyucta ruran.
45003022	Dios ñucanchicta cusca shuncuyucta ruran Jesucristopi inishcaraicu, chai inina tucuicunapac alli can, mana pitapash yallichishpa.
45003023	Tucuilla juchallishcaraicu, tucuicuna Diosmanta chicanyashca canun.
45003024	Ranti pai, cuyashpa, paipac quishpichinata cun, Jesucristo ñucanchipacta tarishcaraicu.
45003025	Ari, pai Dios Yaya, munashcarca Jesuspac yahuarhuan, ñucanchic inishcaraicu quishpinata tupachun. Chashna ñucanchicta yachachin Dios cusca cashcata.
45003026	Manachu ñaupaca, mashna juchallicpipash saquiclla carca: Chaica Dios chapana punchami carca. Ranti cai pachapi, Dios ricsichin pai cusca cashcata: pai cusca can, chuya shuncuyuc can; chasnallata cusca runata, chuya shuncuyucta ruran tucui Cristo Jesuspi iniccunata.
45003027	¿Cunaca, ñucanchic jatunyashca tiyanchu? Tucurishcami. ¿Imaraicu? Mana Camachic quillcata pactachishcaraicu, ranti inishcaraicu.
45003028	Ñucanchic rimanchicmi, inishcaraicu runa cuti Diospacpi llaqui tucunchic nishpa, ranti mana Camachic quillcata pactachishcaraicu.
45003029	¿Ima? ¿Diosca judiocunapacllachu? Chaishuc llactacunapacpash can.
45003030	Shuclla Diosmi tiyan, paimi inishcaraicu quishpichinca ullu cara pitishca judiocunata, mana pitichishcacunatapash.
45003031	Chashna cacpi, ¿inishcami Camachic quillcamanta yallichu can? Mana chaichu, ashtahuan Camachic quillcata sinchicuchicmi.
45004001	Cunan, ¿imatami rimashun ñucanchic Yaya Abrahanmanta? ¿Tarircachu imatapash?
45004002	Abrahan rurashcacunahuan jucha illac tucushca cashpa, jatunyarinata ushanmi; ranti Diospac ñaupacpi mana ushan.
45004003	¿Chashnamanta Dios Quillcashca Shimita uyanayanquichu?: "Abrahan Diospi inirca, chairaicu Dios jucha illacta shina paita chasquirca".
45004004	Cunan ricushun; shuc runa imatapash ruracpi, cullquita mana cuyashca cui tucun, paiman cuna cashcata cui tucun.
45004005	Ranti, shuc runa juchamanta Quishpichic Diosta inicpi, Dios jucha illacta shina paita chasquin, pai mana imatapash rurashcallapita.
45004006	Cashnapi yuyarishpami, Davidpash cushiyai riman Dios cuyashcahuan jucha illac tucushca runata, pai mana imatapash rurashcallapita.
45004007	Cushiyanuchun mana alli rashcacunamanta Dios cuncarishpa, juchamanta quishpichishcacuna.
45004008	Dios mana cuti paipac juchamanta yuyarishca runa cushiyachun.
45004009	Cunan ricushun: ¿cai cushiyana ullu cara pitishcacunapacllachu can, mana pitishcacunapacpash cancachu? Ña rimarcanchic ima shina Abrahan ininamanta jucha illac tucushcata.
45004010	¿Ranti chaica ullu cara pitirishca huashachu carca? ¿Ñaupactachu carca? Ñaupac, mana huasha.
45004011	Paipac aichapi ricurincapac cara pitinata chasquirca; Dios paipac ininaraicu ña jucha illac paita rurashcarca, chaira pai mana cara pitishpa, paita yaya ninun, Dios paicunapac ininatapash ricun jucha illac paicunatapash rurancapac.
45004012	Cara pitishcacunapac yayapash can, paicuna cara pitishca cashpapash, yaya Abrahan chaira mana cara pitishcapi charishca ininata catinun.
45004013	Abrahanta Dios shuc shimita curca, ashtahuan rimanchicman chari, paipac churicunaman shuc shimita curca, cai pacha paicunapacpi nishpa, caita mana Camachic quillcata pactachishcaraicuchu curca, pai ininahuan Dios-huan ailluyashcaraicumi curca.
45004014	Ranti cunan, chai rimashca shimi ñucanchicpi pactarincapac Camachic quillcata pactachina canchic, chaipi ña mana imanan inina.
45004015	Chashna cacpi, ¿chai cushca shimi pipacta canca? Camachic quillcapac yachaica cautsayachincapaclla can, ¿manachu? Camachic quillcahuan pantaicunahuan huiñaipac huancu purinun ishcanticuna.
45004016	Chairaicu inina ñanpi can, Diospac cuyaiman pushac mari can; chashnami Abrahanman cushca shimi tucui paipac churicunapi pactarin. Mana Camachic quillcapi rimashca churicunapaclla, Abrahanpac ininata caticcunapacpash.
45004017	Abrahanca tucui ñucanchipac yaya can, chashna riman Dios Quillcashca Shimipi: "Tucui runacunapac yayatami rurani". Huañushcacunata causaita cuc ñaupacpimi ñucanchic yaya can; pai chaira mana tiyaccunata tiyacpi shina cayan; Abrahanca chai Diospimi inirca.
45004018	Mana chapaipacta chapashcaraicumi, chai inina paita tucuicunapac yaya rurarca, quillcapi rimashca shina: "Chashnami canunca canpac miraicuna".
45004019	Ininapi catircalla, paipac aicha causaita mana cuna ushacpipash (shuc patsac huatata charirca chaipi), paipac huarmi Sarapash ña huahuata mana charina ushashcapi.
45004020	Chashna cashpapash Dios cushca shimimanta mana pantai yuyaita charirca, ashtahuan ininapi sinchi tucurca, Diosta jatunyachirca,
45004021	allipacha yuyarishpa pai rimashcata pactachincami, pai ushaita charishcaraicu.
45004022	Diosca chai ininata ricushpa jucha illac paita rurarca.
45004023	Mana cuncari tucurca. Dios Quillcashca Shimipi quillcara tiyaccuna mana pairaicullachu quillcashca canun;
45004024	ñucanchipacpash allimi canun, ñucanchipash ininchic Apunchic Jesusta huañushcacunamanta causachicta.
45004025	Pai ñucanchic juchacunaraicu japi tucurca, ñucanchic jucha illac tucuncapac causachi tucurca.
45005001	Ininaraicu, cunan jucha illac tucushcanchic, ña Dios-huan mana piñanacushca canchic Apunchic Cristo Jesusraicu.
45005002	Pairaicu cai ñucanchic causacushca Dios cuyashcata chasquircanchic, chairapash Diospacpi jatunyachi tucunata chapacunchic.
45005003	Chairapash: llaquicunata charishpa jatunyanchic, chai llaquicuna ñucanchicta sinchicuchinun;
45005004	sinchicunamanta, cui tucuna shamun; chaimanta ranti chapana shamun;
45005005	paica mana yanca chapanchichu, Diospac cuyai ña tallichi tucurca ñucanchic shuncupi, ñucanchicman cushca Diospac Samaihuan.
45005006	Cunan ricuichic, ima pachapita Cristo huañushca ñucanchiraicu: Ñucanchic chaira juchasapa, jucharaicu sanpayashca cashcapi.
45005007	Alli shuti jinu, shuc runaraicu ñucanchic causaita mana cunallachu can; shinapash, shuc alli runaraicu, pita yachashun quiquinpac causaita cuiman imachari.
45005008	Ranti Mesias huañurcami ñucanchiraicu, chaira ñucanchic juchasapa cashcallapita; chashnami ñucanchicta Dios yapa llaquishcata ricsichin.
45005009	Cunan, Mesiaspac yahuaraicu jucha illac tucushcanchic, chairaicullatami cunanca astahuan ñacachi tucunamanta pairaicu quishpishun,
45005010	Ñucanchic Diosta piñac cashcapi, paipac Churi huañushcahuan Dios-huan allichircanchic; cunanca ashtahuan paihuan allichishcaraicu, paipac causaimanta ñucanchicta quishpichincami.
45005011	Mana chaillachu: Apunchic Cristo Jesusraicu Diospi sinchi tucunchic, pairaicu Dios-huan ailluyashcanchic:
45005012	Cunan ricushun; shuc runaraiculla jucha cai pachaman pactashcarca, juchahuan huañui pactamurca; chai huasha huañui tucui pachaman pactarca, tucuicuna juchallishcaraicu.
45005013	Chaira Camachic quillca mana tiyarca, ranti jucha cai pachapi ña tiyarca. Camachic quillca mana tiyashcaraicu, paita mana uyashcamanta mana imatapash rimaipac tucurca;
45005014	ranti chashnallata runacunapi huañui tiyarca Adanmanta Moises-cama, paipac jucha mana Adanpac shiha cacpipash. Ranti, shuc Adanmanta yalli shamuna carca.
45005015	Chaita ricushuri, Diospac cuyai, mana runa urmashcata allichincapacllachu carca, ashtahuan yallitami rurarca. Shutimi, shuc runa pantashcamantalla achca runa huañun; ranti, Diospac cuyai ashtahuan yalli yancamanta juntarirca runacunapi, cai shuclla runaraicu; pai Jesucristo can;
45005016	Diospac cuyai mana ñaupa pantashcata allichincapacllachu carca, ashtahuan yallita rurarca. Shuc runalla huañuchic juchata apamurca, ranti Diospac cuyai juchamanta quishpinata cai juchasapa pachaman apamun;
45005017	Ari, shuc runa pantashcaraicu huañuna tiyarca, ranti quiquin causaipi causaccuna mana tupushca Diospac cuyaita, chuya shuncuyanatapash yancamanta shuc runaraiculla Diosmanta chasquinacurca: pai can Cristo Jesus.
45005018	Allita yuyaricpi, shuc runa juchallishpa, huañuita tucuicunapacta apamushca shina, chashnallata shuclla cautsayachi tucushpa ñacarirca; chashna pai tucuicunapacta causaita cuc quishpinata tarirca.
45005019	Caitami rimanayanchic: shuc runa mana uyashcamanta tucuilla juchasapa tucurcanchic, chashnallatami shuclla uyashcaraicu jucha illac achcacunata ruran.
45005020	Huasha japishca Camachic quillcallata, juchacunata mirachincapaclla alli carca; ranti, jucha achca tiyashcapi, Diospac cuyai ashtahuan juntarirca.
45005021	Jucha huañuipi runata charishca shina, Diospac cuyaipash quiquin causaipi causachinca; Dios-huan cuti ailluyachishca huasha, huiñaipac causaita cunca Apunchic Cristo Jesusraicu.
45006001	Tucui caimanta ¿ima yachachinallapash surcuipacchu? ¿Diospac cuyai achca shamuncapac ashtahuanchu juchallishpa catishun? Mana chashnachu can.
45006002	¿Juchapac huañushcacuna paiman huatashca catincapac allichu canca?
45006003	¿Caita cuncarincapac allichu canca? Bautismoraicu Cristo Jesuspi yaicurichishcacuna, paipac huañuipi yaicurishcacuna tucurcanchic.
45006004	Chai bautismoraicu Cristohuan panpai tucurcanchic paipac huañuita chasquina ushancapac; chashna Cristo huañushcamanta Yayapac ushaihuan causachi tucushca shina, ñucanchicpash chashnallata shuc mushu causaipi purina tucunchic.
45006005	Paiman llutarichishca saquirishcanchic paipac huañui shinallata charishcaraicu; shuti pachami chashnallata causarinatapash paihuan chasquishun.
45006006	Caita allita yuyaripaichic: Ñaupa ñucanchic cashca Cristohuan chacatai tucurca, ñucanchic aichamanta chaira juchapi huatarashcata llushpichincapac.
45006007	Huañushpaca juchamanta llushpirina mari tucunchic.
45006008	Cristohuan huañushca cashpa, paihuan causana cashcatapash ininchicmi.
45006009	Yachanchic Cristo, huañushcacunamanta causarishca huasha, mana cuti huañushcata, huañui chai huasha mana imatapash paita ruranata ushan.
45006010	Huañui paita yallinata ña mana ushan. Cristopac huañui, juchapac chicapac huañui mari carca; ranti paipac causana Diospacta causanami can.
45006011	Chashnallata cancunapash juchapac huañushca caichic, ranti Diospac causac Cristo Jesusraicu.
45006012	Chashna cacpi, jucha ña ama cuti amuyachun cancunapac ismuna aichata; ama pai mana alli ruranacunaman aisashcapi urmachichun;
45006013	cancuna aichapash juchata rurancapac ama yanapachun. Ranti, Diosman curichic huañush camanta causaiman ticramushcacuna shina; cancunapac aichacunapash Diosta yanapac canuchun.
45006014	Juchaca ña mana cuti yallincachu cancunata, mana Camachic quillcapi caticushcaraicu, ranti Diospac cuyaipi caticushcaraicu.
45006015	Cuti tapuni: ¿Mana Camachic quillcata caticushcaraicu juchallishunllachu? Mana chashnachu.
45006016	Cancuna pimanpash huatashca shina pai rimashcata uyancapac curishpa, cancuna paiman huatashca tucunquichic, pai rimashcatapash pactachina canquichic. Chai amu jucha cacpi, huañunaman rinquichic; ranti inina rimashcata uyashpa, chuya shuncuyuc causanata charinquichic.
45006017	Ranti Diospacraicu juchapi huatashca causashpapash, cancuna shucman amuyachi tucurcanquichic; rimacpica, Diosmanta chasquishca inina, paita tucui shuncuhuan caticunquichic.
45006018	Chaihuan, juchamanta llushpirishpa, chuya shuncu causanapi huatashca saquirircanquichic.
45006019	Runapi yuyarishpami rimacuni, cancuna caicunata mana atipana ushashcaraicu. Ñaupa cancuna aichahuan juchacunata rurashpa, mana alli juchacunapi huatashca saquirircanquichic, chaipi jatunyashpa; ranti cunan, cuscata causaichic chuya shuncuyuc tucunacama.
45006020	Cancuna juchapi huatashca causacushpa, allicunata rurancapac mana ansapash yuyarircanquichic.
45006021	Ranti, ¿yuyarinquichichu imallapash japishta chai cunan cancuna pincaipacmi rimashcata rurashcamanta? Chaica huañuiman pushacun.
45006022	Cunan ranti, juchamanta quishpichishca cashpa, Diosta yanapac canquichic. Cancuna llancashcahuan chuya shuncuyuc tucushpa rinquichic; puchucaipi ranti, huiñai causaita japinquichic.
45006023	Juchaca huañuiman ñucanchicta pushashpa pacrachun; ranti Diosca Apunchic Cristo Jesuspi huiñai causaita cuyan.
45007001	Cancuna, huauquicuna, Camachic quillcata yachanquichic. ¿Cuncarircanquichichu ima shina shuc runa causaillapi Camachic quillcata pactachina cashcata?
45007002	Sahuarishca huarmimanta rimacpi, paipac cariman Camachic quillca rimashca shina llutarichishca can pai causanacama. Ranti cari huañucpi, paica quishpira saquirin sahuarishcamanta.
45007003	Ranti, cari causacushcallapita, shuc carihuan llutarishpa, crusta paquin chai huarmi; ranti, cari huañushca huasha, shuc-huan sahuarishpapash mana crusta paquin.
45007004	Cancunahuanpash chashnallata tucurca, huauquicuna, Mesiaspac aichapi Camachic quillca cancunapac huañurca; chashnami shucpac maquiman rinata usharcanquichic, pai huañushcacunamanta causachi tucurca ñucanchic Diospacta Ilancancapac.
45007005	Ñucanchic causai aichalla cashcapi, juchaman urmachic munanaicunata Camachic quillca cariyachishca, cancuna aichapi huañuita tarpuchiranurca.
45007006	Ranti, cunan, ñucanchicta huatacushcapac huañushca cashpa, Camachic quillcamanta llushpirishca saquirinchic; chashnami shuc mushu causaihuan yanapanchic, ranti mana chai callari pacha Camachic quillcahuan.
45007007	Chashna cacpi, ¿Camachic quillca juchami nishpachu rimana canchic? Mana chashnachu. Ranti ñuca juchata mana ricsimanchu carcami Camachic quillca illashcapi. Mana Camachic quillca cashcapi, mana ricsiman carcani shuccunapacta munapayana mana alli cashcata, pai caita riman: "Shuccunapacta ama munapayanquichu".
45007008	Chai Camachic quillca rimashcata yachashpa, juchaca ñucapi tucui sami munapayanacunata churarca; ranti, Camachic quillca mana tiyacpi, juchaca huañushca carca.
45007009	Ñaupac, Camachic quillca illac causarcani; ranti, Rurai-nishca shamushcapi, juchata cuti causaita curca;
45007010	ranti ñucaca huañurcani; chaipi yachai tiyarca, causancapac cushca Rurai-nishca huañuita apamuhuarca.
45007011	Rurai-nishca tiyashcaraicu jucha ñucata umachihuarca, chai Rurai-nishcallahuata huañuita cuhuarca.
45007012	Chashna cashpa, Camachic quillca allimi can, Rurai-nishcapash chashnallata sumac, alli can.
45007013	Ranti, alli cashpallata chari, ¿ima paichu ñucata huañuchishcahuanca? Manapacha chashnachu. Juchami allipi yanapaita tarishpa huañuita cuhuarca. Chashnami, Rurai-nishcaraicu jucha maicama pai jucha cashcata ricsircanchic.
45007014	Yachanchic Camachic quillca samaimanta cashcata, ranti ñuca aichayuc, tulluyuc cani, huatara shina juchaman catushca.
45007015	Ima tucushcatapash mana mari yachanichu, rurana munashca allita mana ruranichu, ashtahuan ñuca millashca mana allita rurani.
45007016	Cunan, mana munashcata rurashpa, Camachic quillca alli cashcata yachani;
45007017	ranti, chai shuti, mana ñucachu mana allita ruracuni, ñuca ucupi tiyac juchami mana allita ruran.
45007018	Alli ruranata munashami, ranti mana rurashachu.
45007019	Allita yuyaricpi, rurana munashca allita mana ruranichu, ashtahuan mana munashca mana allita rurani.
45007020	Chairaicu; ñuca mana munashcata rurashpa, mana ñucachu mana allita ruracuni, ñuca ucupi tiyac juchami ruran.
45007021	Chairaicu caita atipashpa ricuni: alli cashcata ruranca racushcapi, cuti maquipi mana alli rurana shamuhuan.
45007022	Diospac Camachic quillcata ricushpa, ucupi shuti cushiyanimi;
45007023	ranti, ñuca aicha ucupi shuc camachic quillca tiyashpa macanacucun ñuca yuyashcahuan; chashnami cai ñuca aicha ucupi tiyac camachic quillcapi japi tucushca saquirini.
45007024	Achcatami llaquirini. ¿Ñuca ucupi tiyac huañuimanta quishpinata ushashachu?
45007025	Achcata Diosta pacrachushun Apunchic Jesucristoraicu. Shina cacpi, ñucallatami yuyaihuan Diospac Camachic quillcapi huatara cani, ranti aichahuan iuchapac camachic quillcapi huatara cani.
45008001	Chairaicu, Cristo Jesusman llutarishcacunapac ña mana tiyan cautsayachina.
45008002	Samaimanta causaita cuc Camachic quillca Cristo Jesuspi canta quishpichin juchapac huañuipac Camachic quillcamanta.
45008003	Caita Camachic quillca mana usharcachu, aicha yapa sanpa cashcaraicu. Dios rurarca: Paipac quiquin Churita cachamurca juchasapa aichata japishpa; chai aichallapitami chicapac juchata cautsayachirca.
45008004	Chashna, Camachic quillcapi mañashca ñucanchicpi pactarinata ushan, ña mana aicha mañashca shina ruranchic, ashtahuan Samai mañashcata ruranchic.
45008005	Aicha pushashca causaccuna, aichapac cashcata yuyarinun, chaita munanun; ranti Samai pushashca causaccuna, samai pushashcaman rinacun.
45008006	Aicha munashcacuna huañui canacun; ranti Samaimanta causai, ganas causai can.
45008007	Shuti pachami, aicha rurashca Diosta piñachincapac rurashcami can. Mana cushiyan, cushiyanata mana ushancachu Dios munashcata pactachishcahuan.
45008008	Chairaicu, aicha mañashcata rurashpa causaccuna Dios mañashcata mana pactachi ushanun.
45008009	Ranti cancuna mana aichapac canquichic, Samaipacmi canquichic, Diospac Samai mari cancuna ucupi causacun. Pipash Cristopac Samaita mana charishpa, mana Cristopacchu can.
45008010	Ranti, Cristo cancuna ucupi cashpa, jucharaicu aicha huañuiman ricpipash, samaica causacun Diospac cuyaipi cashcaraicu.
45008011	Cristota huañushcamanta causarichicpac Samai cancunapi tiyacpi, Jesusta huañushcacunamanta causarichic, cancunapac huañushca aichatapash causaita cuncami; cancuna ucupi causacuc paipac Samaihuanmi ruranca.
45008012	Chashna cacpi, huauquicuna, aichata mana imatapash cunata canchicchu, pai munashcatapash ama catishun;
45008013	pai rimashcata catishpa huañuimanmi rinquichicman; ranti cancuna, Samai yanapashcahuan, aicha rurashcata chincachishpa, causaitami charinquichic;
45008014	Diospac Samai pushashcata puriccuna, paicunalla Diospac churicuna canun.
45008015	Cancunaca mana huatara samaitachu chasquircanquichic manchanaman ticrancapac, churicuna tucuna Samaitami chasquircanquichic, paimi ñucanchicta "Abba, Yaya" rimachin.
45008016	Chai Samaillata ñucanchic samaita allipacha ricsichin ñucanchic Diospac churicuna cashcata.
45008017	Churicuna cashpa, japina caccunapash canchic, Diosmanta japinata chasquiccuna, Cristohuan japina cashcata chasquishun; cunan paihuan ñacaricushpa, paihuan jatunyachishcatapash chasquishun.
45008018	Alli shuti pacha, ñuca yuyarini cunan cai causaipi ñucanchic ñacaricushca manapacha tupuipacchu can ñucanchicpi huasha shamunca racuc jatunyachishcahuan.
45008019	Ailita yuyaricpi, tucui Dios rurashcacuna allipacha chaparanun achicman Diospac churicuna lluchshinuchun.
45008020	Nicpi, runacuna yancamanta llancana tucushpa, mana pai munashcaraicuchu chashna tucurca, ranti Dios chashna munashcaraicu.
45008021	Chashna cashpapash, pai huañuna cashcamanta llushpirinata chapacun, Diospac churicuna quishpina causaiman pactanacama.
45008022	Yachanchic tucui Dios rurashcacuna huacanun, ñacarinun, huachacuc shina,
45008023	Mana paicunalla, ñucanchicpash, ñucanchic charinata ricsichishpa Samaita cui tucushcacuna cashpapash, ucupi chunlla huacanchic, maican puncha Dios ñucanchic aichata quishpichichun, quiquin churicunata rurachun nishpa.
45008024	Cui tucushca quishpinata chapana canchic; ranti ricurashcata chapana, chaica ña mana chapaipacchu can: ¿ricuimanta amishcata chapaipacchu?
45008025	Shina cacpi, mana ricushcata chapancapac sinchita shayarishpami chapana tucun.
45008026	Chairapash ñucanchic sanpayashcapi Samai yanapac shamun, ñucanchic mana yachanchic imata jinu mañana cashcata. Chashnapi quiquin Samaillata jiquishcahuan mana rimashcahuan ñucanchiraicu mañan.
45008027	Ranti chai shuncucunata ricsicca yachan Samai imata mañacushcata, pai chuya shuncuyuccunaraicu Dios munashca shina mañashcamanta.
45008028	Ashtahuan rimacpi, Dios tucui imacunata paita llaquiccunapac maquipi, paicunapac allipac churan, paicunata cayashca mari pai quiquin munashcaraicu.
45008029	Pai ñaupacta ricsishcacunata, paipac Churi shina tucuna ushaita curca, quiquin pai shinata, achca huauqui ucupi pai tucuimanta ñaupac shayachun nishpa.
45008030	Chairaicu, ñaupacta acllashcacunata cayashpa, cusca runacunata ruran, chai huasha jatunyaita cun.
45008031	¿Ashtahuan rimaipacchu? Dios ñucanchihuan cacpi, ¿ñucanchicta ushancachu pillaca?.
45008032	Chai Dios paipac Churillatata mana quishpichishpa, paita ñucanchiraicu ashtahuan cushpa, ¿manachu pairaicu ñucanchicman imatapash cunca?
45008033	¿Pitac juchachinata ushanca Dios acllashcacunata, pai paicunata cusca runacunata rurashcata yachashpa?.
45008034	¿Maicanllaca huañuiman cachana ushancachu? ¿Chaitaca Jesus Mesias rurancachu? Mana, paimi huañurca, ashtahuan rimacpi causarirca, paillata Diospac yachac maquiman tiyan, paillata ñucanchiraicu mañacun.
45008035	¿Pillaca Cristo llaquishcamanta ñucanchicta llushpichinata ushancachu? ¿Camai tucushcachu ushanca, llaquirishcachu, piñashpa japishcacunachu, yaricai-chu, llushti causanachu, manchaipaccunachu, mircanuchu ushanca?
45008036	Cashna riman Dios quillcashca shimi: Canraicu tucui puncha huañunalla causanchic, huañuchincapac huacracunata shina ñucanchicta ranun.
45008037	Ranti tucui chaicunata yallishunmi ñucanchicta llaquicraicu.
45008038	Yachanimi ñuca, ima huañui, ima causai, ima samai ushaicuna, cunan causai, huasha tucunca rashca, ima cai pachamanta ushaicuna, jahuapachamanta cashpa, huaicu ucumanta cashpa, ima cai pachapi causac ima cashpapash, mana ushancachu Dios llaquishcamanta ñucanchicta llushpichincapac, chai llaquishcata tupanchicmi Apunchic Cristo Jesuspi.
45009001	Cristo Jesuspimi alli shutipacha cancunata rimani; ñuca yachaimi chaitaca chashnami nihuan Diospac Samaipi:
45009002	Ñuca charinimi shuc jatun llaquirinata shuc catinlla nanaitapash;
45009003	munaimanmi Diospacpi millai tucushpa, Cristomanta chicanyachishca canata judiocunapac allipac, ñuca llactamanta huauquicuna.
45009004	Paicunami Israel runa canun, paicunata Dios quiquin churicunata shina chasquirca, paicuna ucupipash Paillata samacun. Curishca shimicuna, Camachic quillca, chacchana, cusha nishcacunapash paicunapacmi.
45009005	Callari yayacunamanta huahuacuna canun, Cristo paicunamanta pacarishca can; pai, tucuimanta yalli, huiñaipac bendisiashca Dios. Chashna cachun.
45009006	Diospac shimi mana pactarishcachu mana rimana ushanchic mari, mana tucui Israelpac churicunachu Israel mirai canun.
45009007	Chashnallata, mana tucui Abrahanmanta shamuccuna paipac churicunachu canun, chaimanta pai cashna rimai tucurca: "Isaacpac churicuna canpac churicunami canunca".
45009008	Cashnami chaica rimanayan: Abrahanpac churi cashcaraicu mana Diospac churimi rimaipac mari; Abrahanpac churicuna canunmi Dios cusha nishcamanta pacarishcacuna.
45009009	Cusha nishca cashna nin: "Cai pacha shinapimi ticramusha, Saraca shuc churitami charinca"
45009010	Caipash tiyan: Rebecapash, ñucanchic yaya Isaacpac huarmi huicsayuc tucurca,
45009011	chaira chai ishcai huahuacuna mana pacarishcallapita, paicuna manarac allita, manallita, rashcallapita, Dios rimarca: "Rucumi quipapac runa tucunca".
45009012	Chashnami acllana Diosmanta" shamun, cayana mana rurashcamantachu can, cayac munashcamantami shamun.
45009013	Chaimanta Dios Quillcashca Shimipi cashna rimah: "Esaumanta yalli Jacobta llaquircani".
45009014	¿Caipi rimashcata atipanquichicchu? ¿Dios mana cusca Taripacchu can? Mana chaichu.
45009015	Allita yachacpi, pai Moisesta cashna rimarca: "Ñuca munashcatami quishpichisha, ñuca munashcamantami llaquirisha",
45009016	Chashna cashpa, mana ñucanchic munashcaraicu, rurashcaraicu tucunca imapash; Dios-raicumi, pai ñucanchicta llaquishcaraicu.
45009017	Dios Quillcashca Shimipi faraonta riman: "Ñucapac ushaita ricsichincapac, tucui pachapi ñuca Shutita ricsinuchun nishpa, canta faraon shayachucani". Chashna cashpa mari Dios, llaquishcahuan ricun pai munashcata, pai munashcapac shuncuta sinchicuchin.
45009019	Cunanca rimahuanquichicmi: Pai munashcata ruracpi mana pipash rimacpi, mana piñarinmanca, ¿manachu?
45009020	¡Ayalla runa! ¿Dios rurashcamanta rimancapac pita canqui? ¿Imaraicumi chashna rurahuarcanqui, allpa manca paita ruracta rimancachu?
45009021	¿Manca-allpa llancac manachu chai sapiramantallata sumac ricuricta, yancalla mucahuata, imapash rurana ushan?
45009022	Ari, Dios pai ima shina piñarishcata, paipac ushaipash maicama pactashcata ricsichincapac, mana ushaipac chapashcahuan chaparca manalii runacunata.
45009023	Shuc mucahuacunahuan paipac Jatunyaita ricsichinayarca; alli rimacpi, ñucanchic, ñucanchicta ñaupacta ña allichishca jatunyachincapac.
45009024	Chaipacmi cayai tucushca carcarichic, mana judio ucumantalla, Diosta mana ricsiccunamantapash,
45009025	cashna profeta Oseashuan rimachirca: "Mana ñuca runata ñucapac rimashami, mana ñuca llaquishcata llaquinimi rimasha.
45009026	Mana ñuca ranachu canquichic rimai tucushcallapita, causac Diospac churicuna rimai tucunquichic".
45009027	Israelmanta rimashpa, Isaias cashna caparin: "Israel churicuna ñucñu yacumanta tsatsa shina achca cashpapash, ansa puchu quishpinunca;
45009028	Apunchicca cai allpapi paipac shimita utcalla pactachinca".
45009029	Cashnapash Isaias rimarca: "Tucuita Ushac ñucanchicta mana churicunata saquishca cacpi, Sodoma shina tucunchicman carca, Gomorra shina canchicman carca".
45009030	¿Imata rimashun shinacpi? Diosta mana ricsiccuna chuya shuncu tucunata mana mashcashpapash, tarinacushcami.
45009031	Ranti Israel, Camachic quillcapi chuya shuncuyanata chapashpa, mana pactarca chai Camachic quillcaman. ¿Imaraicu?
45009032	Rurashcamantalla, mana ininamanta chapashcaraicu. Chaipi urmanurca, jarcacuc rumipi nictarishpa, Cristo
45009033	paimanta cashna rimashca tiyan: "Ricui, Sionpicmi shuc rumita tacarincapac churani, shuc urmachic caca; pipash paipi inina churashpa mana pantashca saquirincachu''.
45010001	¿Huauquicuna, tucui shuncuhuan judiocuna quishpichi tucunuchun munani, paicunaraicupash Diosta mañani.
45010002	Paicunaraicu caita rimani: Yapami Diosta yuyarinun shinapash pantarishca atipashcahuan.
45010003	Mana atipanun ima shina Dios chuya shuncuyuccunata ñucanchicta ruran, ranti paicuna munashca shina chuya shuncuyuc tucunayanun, Chashna rurasha, Diospac ñanpita quishpilla purinun. Camachic quillca Cristoman purichin, chaihuanmi chuya shuncuyuc tucui iniccuna tucununca.
45010005	Camachic quillcamanta shamuc chuya shuncuyuc tucunamanta Moises cashna quillcan: "Maicanpash chaita pactachishpa, pairaicumi causanca".
45010006	Ranti, ininamanta pacarishca chuya shuncuyuc tucunamanta cashna riman: "Ama shuncu ucupi rimaichu: ¿pillaca jahua pachaman pactancachu?; rimacpica, Cristota uraicuchina yuyaihuan.
45010007	Ama rimaichupash: ¿pillaca huaicuman uraicuncachu?; rimacpica, Cristota huañushcamanta sicachina yuyaihuan".
45010008	Shinapica ¿imata nin? "Diospac shimi canpac mayanpi, canpac shimipi, canpac shuncupi tiyacun". Rimacpica, ñucanchic cushi shimita yachachishcamanta riman.
45010009	Canpac shimihuan Jesus Apunchicmi rimashcaraicu, canpac shuncupipash paita Dios huañushcacunamanta causachishcata inishcaraicu, quishpichi tucunquimi.
45010010	Shuncumanta inicta, Dios chasquinmi; ranti shimihuan rimacca quishpirami tucun
45010011	Chairaicu Dios quillcashca shimi nin: "Paita iniccunamanta mana pipash pantarishca tucununcachu".
45010012	Judio griegomanta caipi chicanyachishca mana tiyanchu; tucuilla chai Apunchicllata charinun, paita mañaccunata achcata cucmi can paica.
45010013	Chashna, Apunchicpac Shutita rimac quishpirami tucun.
45010014	Ranti, ¿Apunchicpac shutita rimaipacchu canca chaira paita mana inishpa? ¿Paipi ininata ushashunchu pai rimashcata mana uyashpa? ¿Uyaipacchu canca pipash paimanta mana rimacpica?
45010015	¿Imashnata rimanunca mana cachai tucushca cashpaca?. Dios quillcashca shimipi cashna riman: "Cushihuan pactamuichic alli shimita apamuccuna".
45010016	Shina cacpipash, mana tucui allihuan uyanurca chai Cushi Shimita. Isaias cashna nin: "Apunchic, pillapash inircachu ñucanchic rimashcata".
45010017	Cashna cashpa, ininaca uyashcamanta shamun, uyashcaca Cristopac cushi shimi can.
45010018	Ranti ñuca tapuni: ¿Rimashcata manachu uyanurca? Ari uyanushcami. Diospac shimi nin: "Rimaccuna caparishca tucui allpapi uyarishcami, paicunapac shimi cai pachapi mai cuchucamapash pactashcami".
45010019	Ranti, chairapash tapucunimi: ¿Israel runacuna mana atishcaraicuchu can? Callarincapac, Moises rimashcata japini: "Ñucami mana llactallapash cashca llactamanta canta tunpachisha, yuyai illac llactahuanmi canta piñachichisha"
45010020	Isaiaspash astahuan riman: "Ñucata mana mashcaccuna tupahuanurca, mana ñucamanta tapushpa puriccunata ricurimurcani".
45010021	Rani, Israelmanta cashna riman: "Tucui puncha yanapana munarcani mana uyac piñarisiqui llactata".
45011001	Chairaicu tapuni: ¿Dios paipac runacunata jichushcachu canca? ¡Manapacha! Ñucallata Israel runa cani, Abrahanpac churicunamanta, Benjaminpac runa ucumanta.
45011002	Callarishcamanta Dios israelitacunata paipac runacunata rurashcarca; mana jichushcachu chai acllashca runacunata. ¿Manachu cuncarishcanquichic Eliasmanta Dios Quillcashca Shimipi rimashcata, ima shina pai Diospac ñaupacpi Israelta juchachishcata?
45011003	Pai rimacurca: "Apunchic, canpac profetacunata huañuchinacurca, altar nishcacunata huacllichinurca, ñucaca sapalla saquirircani; cunanca ñucatapash huañuchinayahuanun".
45011004	Dios paita cutiparca: "Canchis huaranca mana Baalpac ñaupacpi cuncuric runacunatami huacaichishcata charini.
45011005	Chashnallata cunanpash ansa Israel runacuna saquirinushca, Dios munashcaraiculla acllashcacuna.
45011006	Ranti Dios munashcaraiculla cashpa, mana paicuna rurashcaraicuchu carca. Chashna cashpa Diospac cuyai mana Diospac cuyaichu canman.
45011007	¿Imata rimashun chaimanta? ¿Israel mana tarishcachu pai mashcacushcata? Acllashcacunaca tarinurcami,
45011008	ranti shuccuna mana atipac tucunurca, Dios Quillcashca Shimipi rimashca shina: "Dios paicunata yuyai illac samaita curca; paicunaman mana ricuc ñahuita curca, mana uyac rinritapash curca, cunan punchacama ama uyancapac".
45011009	Davidpash riman: "Paicuna sumac micunacun paicunallata huatachishpa urmachic ticta canuchun, chaipi paicuna ñacarinata tarinuchun.
45011010	Paicunapac ñahui puyuyashpa ña ama ricuchun, cumuyashca huiñaipac purinuchun".
45011011	Cutipash tapuni: ¿Mana cuti jatarincapacchu urmanurca? ¡Mana chaichu! Ashtahuan paicuna urmashcaraicu mari quishpichi tucuna Diosta mana ricsiccunaman pactamushca, chashna tucushcamanta Israel runacuna tunpanuchun nishpa.
45011012	Israel pantashcaraicu cai pacha yapa chariyuc tucurca, pai ansalla pantashcaraicu Diosta mana ricsic runacuna chariyuc tucunushca. Chuya shuncuyuc Israel tucucpi, ¿tucuicuna yalli charina cashcata yuyarinquichicchu?
45011013	Cancunata, Diosta mana ricsiccunata rimani: Diosta mana ricsiccunapacman cachashca cani, ñuca ruranapi ñuca ushashca tuputami rurani;
45011014	ñuca huaquin aillucuna cancunamanta tunpanuchun nishpami caita rurani, chashna maicanllatapash quishpinaman pushaiman nini.
45011015	Paicunata mayanman jichushcaraicu, tucui cai pacha Dios-huan ailluyarca, paicuna chuya shuncuyuc tucucpi, ¿imachari canca? ¡Huañuimanta causaiman chinpana!
45011016	Mushu ñaupac muyucunata Diosman cucpi, tucui huasha aparishca Diosman cushca saquirin. Sapi chuya shuncuyachishca cacpi, pallcacunapash chuya shuncuyachishca saquirinun.
45011017	Olivomanta maican pallcacuna piti tucunushca, ranti canca, shuc sacha olivo shina, paicuna rantimanta chai yurapi satichi tucushcanqui, chashna chai yura ancucunahuan, huiquihuan causanqui.
45011018	Ranti, ama jatunyaichu quiquin pallcacuna mana allichu canun nishpa; mana canchu sapita sinchicuchicunqui, ashtahuan sapimi canta sinchicuchicun.
45011019	Rimanqui imapash: "Ñucata satichincapacmi shuc pallcacunata pitinushca".
45011020	Allimi can. Mana inishcaraicu piti tucunurca, canca inina charishcaraiculla sinchicucunqui. Ama yapalla jatunyaichu, ashtahuan allita atipashpa causai.
45011021	Dios ashtahuan quiquin pallcacunata mana quishpichishca cashpa, cantapash mana quishpichincachu.
45011022	Chashna cacpi, Dios alli shuncu, cusca cashcata ricui: urmaccunahuan cusca carca pai, canhuanca alli, can alli causashcaraicu. Mana chashna cashpa, canpash piti tucunquimi.
45011023	Ranti judiocuna, inina cashcata mana piñashpa, satichi tucununcami: Diosca ushaita charin cutillata satichincapac.
45011024	Ashtahuan canta sacha olivomanta pitishpa, chican yuramanta cacpipash, alli olivopi satichinurca; ashtahuan paicunaca, quiquin olivomantallata cashpa, satichi tucununcallami paipac quiquin yurapi chai layallata yura cashpa.
45011025	Ñuca munani, huauquicuna, Dios ñucanchic mana yachashcata ruranca rashcata, ama cancuna judiocunamanta yallicmi canchic yuyarincapac: ansa Israel runa mana atipac tucushpa saquirinca ranun mana Diosta ricsiccuna tucuilla yaicunacama.
45011026	Chashnapimi Dios quillcashca shimipi rimashca shina tucui Israel quishpichira tucunca: "Sionmanta shuc quishpichic llucshinca, paimi Jacobpac churicunata tucui juchacunamanta pichanca.
45011027	Cashnami canca paicunahuan ñucahuan curishca shimi, paicunata quishpichishcapi.
45011028	Cushi Shimimanta rimacpi, paicuna piñarishca canun, cancuna allipac. Ranti, acllai tucunamanta nicpi, paicunata Dios llaquinmi paicunapac yayacunaraicu,
45011029	Dios acllashcata pai cuyashcacunantin mana quichunata ushan.
45011030	Cancuna Diosta mana uyac cacpipash, paipac llaquina cancunaman pactarca, judiocuna paihuan piñarishcaraicu;
45011031	chashnallata paicunapash cunan piñarishca canun cancunapacman paipac llaquina pactashcaraicu, paicunapash cunan tucuicunahuan llaquinata tupana ushancapac.
45011032	Dios tucui runata jucha ucupi churarca, tucuicunamanta llaquirincapac.
45011033	¡Imapaclla achcata can tucui Dios charishca, paipac yuyai tucui pai yachashcapash!. Pai ruranca rashca mana yachaipac, paipac ñanpicunapash mana ricsipac canun.
45011034	Chaimanta rimacpi: "¿Maicanllaca yachashcachu Apunchcpac yuyaita? ¿Paita camachiccama tiyarcachu?
45011035	¿Maicanllaca paiman imatapash curca pai cutichina cancapac?"
45011036	Alli rimacpi, tucui paimanta shamun, Pai rurashca canun, Paiman ticrana tucun. ¡Pai huiñaipac jatunyashca cachun!. Chashna cachun.
45012001	Cancunata mañani, huauquicuna, Diospac llaquirinaraicu paiman curichic causac camari shina: chaimi cancunapac samaimanta chacchana,
45012002	Ama cai pacha runacuna rurashcata catichicchu, cancunapac yuyaipi mushuyaichic. Chashnami. yachanquichic maicarimi alli quiquin Dios munashca can, maicanmi alli can, maicanmi allihuan Dios chasquishca can, maicanmi quiquin alli pactachishca can.
45012003	Dios cuhuashca cuyai ushaita cuhuan tucui cancunata rimancapac quiquin cancunallatata ama yapalla llaquirichicchu nishpa; paipac tupulla alli can, caranlla Diospacpi churai tucushcata yuyarichun.
45012004	Ñucanchic aicha cashcata. ricuichic: Achca uchilla aichacunayuc cashpapash, shuclla can: ranti mana tucuilla; shuclla llancanata charinun.
45012005	Ñucanchicpash chasnallata; achca cashpallata, shuclla aicha tucunchic Cristopi, tucuilla yanaparinchic.
45012006	Diospac: cuyaita caranlla chican layata charinchic; Dios chashnapac curca caranman. Dios cuyashcaraicu profeta cashpa, rimachun paipac inina yachachishcata.
45012007	Yanapanata cui tucushca cashpa, yanapachun; yachachinata cui tucushca cashpa, yachachichun;
45012008	camachinata cui tucushca cashpa, camachichun.: Chashnallata, mana mitsashcahuan cuna canqui; pushaccama cashpa, sinchicushpa pushachun; llushticunata yanapac, cushihuan yanapachun.
45012009	Ama llullashcahuan cuyai tiyachun. Mana allita millaichic, alli cashcata yapa ricuichic.
45012010	Huauquipura cuyanacuipi tucuipura cuyanacushcata ricsichichic. Muchanapi: caran amu chaishucta ashtahuan muchanata yuyaripaichic.
45012011	Ruranata pactachinapi: ama sanpayaichicchu. Cancunapac causaipi Diosta yapa yuyarishpa, Apunchicta yanapaichic.
45012012	Cushihuan chapanata chapaichic. Llaqui shamushcapi: ama piñarichicchu. Tucui pachapi Dios-huan rimarichic.
45012013	Mutsushpa causac iniccunahuan: cancuna charishcata paicunaman cuichic. Puriccunata cancunapac huasipi chasquichic.
45012014	Cancunata piñashpa japiccunata bendisiachic; bendi-siaehic, ama paicunata piñashcahuan ricuichicchu.
45012015	Cushi runacunahuan cancunapash cushiyaichic; huacaccunahuan cancunapash huacaichic.
45012016	Tucui shuclla yuyaihuan purichic. Jatun tucunata ama mashcaichicchu, ashtahuan tucuimanta uchilla tucunata mashcaichic.
45012017	Mana allita rai tucushpa, ama chaillahuata cutichicchu; allicunata rurashpa, runacunapacpi llaqui tucunata yuyarichic.
45012018	Tucuicunahuan alli causanapi sinchicuichic, macanacuna caricunamanta ama callarichun.
45012019	Cancunaca ama taripaichicchu? llaquishca huauquicuna, Diosmi ñacachinataca yachan; Dios, quillcashca shimillapita riman: "Ñucami ñacachisha, ñucami pai ñacarina cashcata cusha, Apunchic riman.
45012020	Huasha riman: "Canta piñac yaricai cacpi, carai; upianai cacpi, upiachi; chashna rurashpami paipac uma jahuapi ninata tantachinqui",
45012021	Mana alli canta: ama yallichun, ashtahuan allicunallata rurashpa mana allita yalli.
45013001	Tucuilla ñucanchicta pushac apucunata uyanuchun; mana tiyan mari paipac munaimanta apu, tucui apu Diosmanta shamun; chairaicu cunan tiyaccuna Dios munashcaraicu tiyanun.
45013002	Chairaicu, maicanpash apuhuan piñarishpa, Dios munashcatapash piñacun; mana pactachina munashpa, paicunallata cautsayachi tucunca ranun.
45013003	Chashna cashpa, allita ruracushpa, apucunata mana manchanachu can; mana allita ruracushpa, shuti manchana tucun. ¿Apucunata manchanata saquinayanquichu? Allillata rurai, chaipimi paicunaca canmanta cushiyanunca.
45013004	Paicuna Diosta yanaparanun canta alliman pushancapac, Ranti, mana allita causashpa, manchai, mana yancachu aiñita charinun, chairapash mana allicunata taripac, ñacachic Diosta yanapac canun.
45013005	Chairaicu uyana paicunata canchic: mana manchashpalla, ranti alli cashcaraicu.
45013006	Chairaicullata cuna cullquita cuna tucunquichic, chai cullqui tantachiccunapash Diosta yanapaccunallata canun.
45013007	Caranman paiman cuna cashcata cuichic: Yanapana cullquita mañac shamucpi, yanapana cullquita cunquichic; cuna cullquita mañac shamucpi, chai cullquita cunquichic; muchaipac runata muchanata cuichic; yupaichana runata yupaichaichic.
45013008	Cuna cullquita illacta cuichic pimanpash cuna cacpi; ama pitapash dibichicchu; cuyaillata shuti caranlla dibinacuichic, ¿manachu, pipash shucta llaquishpa tucui Camachic quillcata pactachishca?
45013009	Cunan ricui, "ama shucpac huarmihuan, shucpac carihuan causaichu, ama huañuchichu, ama shuhuaichu, ama chiquicuichu", tucui chaishuc rurai nishcacunantin cai shimita pactachishcallahuan pactachi tucunun: "Shuc runata canpac aichata llaquishca shina llaquinqui".
45013010	Cuyaihuan mana allita mana pi runatapash ruranchicchu. Chairaicu cuyaillapi tucui Camachic quillca pactachi tucun.
45013011	Cancuna yachanquichic ima pachapi ñucanchic causacushcata, ñami puñuimanta causarina pacha pactarishca. Ñucanchic quishpichi tucuna, inina callarishcamanta ashtahuan mayanllapi cunan charinchic:
45013012	pacarina ña mayanlla can, puncha ña ricurimun. Shinacpi, tutapi ruranacunata saquishpa, achicpac aiñicunata japishun.
45013013	Quiquin punchapi shina cuscata purishun; chairaicu, saquishun jatun micunacunapi machanata, mana alli huarmicunahuan purina, mana alii yachaicunata, piñacunata, chiquicuita, imacunatapash.
45013014	Ashtahuan chaicuna rantimanta, Apunchic Cristo Jesusta shuc churanata shina churarichic, aicha mañashcataca ama uyaichicchu.
45014001	Ininata mana sinchic charicta allihuan chasquichic, pai yuyarishcamanta mana imatapash rimashpa.
45014002	Maican tucuita micunallami nishpa yuyarin, ranti shuccuna, ashtahuan manchaita charishpa, quihuacunallata micunun.
45014003	Maican micuc mana micucta ama millachun; chashnallata, mana micuc micucta ama taripachun, Dios paita chasquishca mari.
45014004	¿Canca shucpac runata taripanata ushanquichu? Shayaralla saquirichun, urmachun imapash, chaitaca paipac amu ricunca ran. Ranti mana urmancachu, pai shayarancapac Apunchic ushaita charin mari.
45014005	Shuc runa riman: Shuc punchacuna shuc punchacunamanta astahuan alli canun; chai shucpacca, tucui puncha chaipuralla canun: chashnapi caran amu allipacha yuyarishcata rurachun.
45014006	Punchacunata atishpa causac, Apunchicraicu ruran; tucuita micuc Apunchicraicu ruran, pai pacrachushcapi chaita ricsinchic. Mana micuc Apunchicraicu ruran, paipash Diosta pacrachun.
45014007	Shutipacha rimacpi, mana pipash quiquin amupacta causan, mana quiquin amupacta huañun.
45014008	Causacushpa, Apunchicpac causanchic; huañushpapash, Apunchicpac huañunchic. Causashcapi huañushcapipash, Apunchicpac canchic.
45014009	Chaipac Mesias huañushpa cuti causaiman ticrarca, causaccunapac huañushcacunapacpash Apunchic tucuncapac.
45014010	Chashna cacpi, ¿canchu canpac huauquita caminqui? ¿Canpash canpac huauquitachu millanqui? Tucuilla Diospacpi taripai tucushun.
45014011	Cashna quillcara tiyan: "Ñucapac causairaicu, Apunchic riman, ñuca ñaupacpi tucuicunami cuncurinunca, ñucatami tucui shimi chacchahuanca".
45014012	Chashna cashpa, caran amumi rurashcamanta Diosta rimana tucunchic.
45014013	Chairaicu, shucmanta rimanata tucuilla saquishunchic; ashtahuan ñucanchic huauquipac ñaupacpi mana churana canchic jarcanata, urmachina imapash.
45014014	Apunchic Jesusraicu ricsini allipacha yachanipash, mana ima paipac munai chuya cashcamanta huacllishcata; mana chuyachu nishpa yuyaricpimi, chashna tucun.
45014015	Ranti shuc micunaraicu canpac huauquita llaquichishpa, chaica mana cuyai can. Can micushcaraicu ama huacllichun maican runapash, pairaicumi Cristo huañushca.
45014016	Can rurashcata ricushpa ama pipash juchallichun, shuti cacpipash.
45014017	Diospac pacha mana micunachu, mana upianachu; ashtahuan canmi cusca taripana, alli causai, cushi causana Diospac Samaipi.
45014018	Pipash cashna Cristota yanapashpa, Diosta cushiyachin, runacuna llaquishcapash can.
45014019	Mashcashun shinacpi, alli causai ñanpipi purichicta tucuilla ashtahuan allicuna tucuncapac.
45014020	Shuc micunaraicu ama huacllichinquichu Dios rurashcata. Tucui micuna chuya can, ranti ñucanchic micushcahuan shucta juchallichina mana alli can.
45014021	Ranti allimi maican pachallapipash aichamanta, vinomanta sasina imamantapash, chaicunaraicu canpac huauqui juchallina cacpi.
45014022	Chai canpac ucupi sinchi yuyarishcata, canpacpi huacaichi, Diosca ricucun mari. Cushiyachun maican runapash, ucupi sinchita yuyarishca huasha, mana chicanta rurashpa.
45014023	Ranti ishcaita yuyashpa micuc, cautsayarin mana pai inishcata rurashcaraicu, imatapash ñaucanchic inishcamanta chicanta rurashpa juchatami ruranchic.
45015001	Ñucanchipac inina sinchi can, mana sinchi ininata chariccunapac urmaicunata ñucanchic aparina tucunchic, ñucanchipac cushiyanallata mashcana rantimanta.
45015002	Ñucanchicmanta tucui chai shuc runapi cushiyanata cushun, alli ruranapi yanapashpa.
45015003	Cristopash mana paipac quiquin cushiyanata mashcarca; Camachic quillca chaimanta riman: "Piñaccuna canta piñashca ñucapi urmarca".
45015004	Yachanchicpash tucui callari pachapi quillcashcacuna ñucanchicta yachachincapac quillcai tucunurca, ñucanchic chapashcata sinchicuchispa chapancapac, Camachic quillca cushiyachishpa sinchicuchishcahuan.
45015005	Cushiyana, sinchicuna Diosmanta shamun, pai cancunaman cuchun shuclla yuyaihuan purinata, chaimi cristiano purina.
45015006	Chashna tucuilla shuclla shimihuan, Apunchic Jesus Mesiaspac Yaya Diosta chacchanquichic.
45015007	Chairaicu, tucuipura chasquinacuichic, Cristo Diosta jatunyachincapac cancunata chasquishca shina.
45015008	Caita cancunata rimani: Judiocunapac runa Cristo tucurca paicunapac rucucunaman Dios cusha nishcata pactachincapac, Dios pactachic cashcatapash ricsichincapac.
45015009	Diosta mana ricsiccunapash Diosta pacrachuna canun, paicunamanta llaquina charishcaraicu. Cashna riman Camachic quillca: Chairaicu canta taquishami, chacchashapashmi canpac Shutita Diosta mana ricsiccuna ucupi.
45015010	Shucpi cashna yapachin: Cushiyaichic, mama-llactacuna, canpac runacunantin.
45015011	Cutipash riman: Tucui llactacuna Apunchicta chacchaichic, pai jatun cashcamanta tucui mama-llactacuna rimaichic.
45015012	Isaiaspash riman: Jese aillu ucumanta shuc shamunca, paimi mama-llactacunata pushancapac shayarinca, Diosta mana ricsiccuna paitami chaparanun.
45015013	Chapanata chapachic Dios cancunapac ininata cushihuan, alli causaihuan juntachichun, Diospac Samaipac ushaihuan achca chapanata cancuna charinquichicmi.
45015014	Ñuca jinu yachani, huauquicuna, cancunapash alli yuyaicunata charinquichiq, tucuita yachanquichic, ushanquichic cancunapura camachirincapac.
45015015	Chashna cacllapita, quillcashcani cancunata cuti yuyachincapac, maicanpi sinchi shimicunahuan. Dios chai cuyaita cuhuasticaraicumi chaita rurani.
45015016	Pai, Cristo Jesuspac yaya pacrita rurashpa Diosta mana ricsiccunapacman cachahuarca Diospac Cushi Shimita yachachincapac, Diosta mana ricsiccunapac camari, Diospac Samai sumacyachishca, alli chasqui tucuchun.
45015017	Diosta yanapashcaraicu Cristo Jesuspi jatunyani.
45015018	Chashna, manapacha imamantapash rimashachu, Cristollata ñuca maquihuan, ñuca shimihuan, ñuca rurashcahuan, Diosta mana ricsiccuna ininapi yaicuncapac rurashcallatami rimasha.
45015019	Tucui caicuna mancharicushiyanacunahuan rurai tucunurca, Diospac Samaipac ushaihuan. Chashnami, Cristopac Cushi Shimita tucuiman apashpa rishcani, nicpica Jerusalenmanta Iliriacama.
45015020	Ranti yapa yuyarishcahuan, chaimanta cushiyanimi, Cristota mana ricsishcallapi yachachishcani, ama shuccuna ña callarishcata catisha nishpa,
45015021	Camachic quillcapi rimashca shina: "Paimanta mana shuc shimillapash rimai tucuccuna paita ricununcami, mana imatapash uyaccuna ricsinuncami".
45015022	Cai llancanaraicu mashna cuti chari cancunata mana ricucri usharcani.
45015023	Ranti cunan cai suyucunapi mana imatapash rurana charishpa, unai cancunata ricucrinayashpa,
45015024	¿Españaman rishpa chari ricucrisha. Chaipi chari cancunata ricusha, cancuña ranti yanapahuanquichic chari ñuca chaiman rincapac, cancunahuan tiyashpa cushiyashca huasha.
45015025	Cunan, Jerusalenman rirani chaipi tiyac iniccunata yanapancapac.
45015026	Chashna nincapacca, Macedoniamantacuna, Acayamantacunapash shuc yanapaita tantachinushca, Jerusalenpi tiyac inic tsuntsucunapacta.
45015027	Rurancapac rimanushca, allita yuyaricpi ruranami canurca. Diosta mana ricsiccuna Diospac pachaman rinata judiocunamanta chasquinurca, chashnallata paicunapash cai pachamantapachuan yanapana tucunun.
45015028	Cai mincashcata pactachishpa, tantachishcata paicunaman cushca huasha, cancunapacman risha, chaimantami Españaman risha.
45015029	Ñuca yachani, cancunapacman rishpa, Diospac bendisioncunahuanmi pactasha.
45015030	Ranti ñuca cancunata mañani, huauquicuna, Apunchic Cristo Jesusraicu, Diospac Samaipac cuyairaicupash, yanapahuachic ñucaraicu Dios-huan rimarishpa,
45015031	Judeapi tiyac mana iniccunamanta quishpichihuancapac,
45015032	Jerusalenpi tiyac iniccunapash cushihuan chasquinuchun ñuca apacushca yanapaita.
45015033	Chashnami cushi cancunapacman pactasha; Dios munacpi, cancunahuan samasha.
45015034	Alli causaita charic Dios tucui cancunahuan tiyachun. Cashna cachun.
45016001	Ñucanchic pani Febeta cancunata mincani, pai Cencreaspi tiyac iniccuna ucupi diaconisa can.
45016002	Allita paita chasquichic, Apunchicpac shutipi, inina catic huauquipura shina; paita tucui pai mutsushcapi yanapaichic; paipash achcatami yanapashca, ñucatapash yanapahuashcami.
45016003	Ñucata Cristo Jesuspi yanapac Prisca Aquilastapash yuyarinimi.
45016004	Ñucata huañunamanta quishpichinaraicu paicunapac causaita cunayanurca. Mana ñucalla pacrachucuni, chashanallata Diosta mana ricsiccunamanta iniccunapash pacrachununmi.
45016005	Cancunapac huasipi tantaric iniccunata yuyarinimi, rimaichic. Epenetotapash yuyarinimi, pai tucuimanta ñaupac Asia allpamanta Cristoman curirca.
45016006	Mariatapash yuyarinimi, pai cancunaraicu achcata rurashca.
45016007	Yuyarinimi Andronicota Juniastapash; paicuna aillu cahuanun, quillpai tucushcamanta mashi canun; yachachishcacunamanta jatun canun, ñucamanta ñaupac Cristota catic tucunurca.
45016008	Ampliatotapash yuyarinimi, pai Apunchicpi mashi cahuan.
45016009	Urbanotapash yuyarinimi, Cristopi ñucanchicta yanapac can, ñuca llaquishca mashi Estaquistapash.
45016010	Apelestapash yuyarinimi, pai yapa Cristoraicu ñucarirca, Aristobulopac aillucunatapash.
45016011	Ñuca aillu Hereodiontapash yuyarinimi, Narcisopac aillucunatapash, Apunchicpi ininun paicuna.
45016012	Yuyarinimi Trifenata Trifosatapash, paicuna sinchita Apunchicraicu llancaranun.
45016013	Apunchic acllashca Rufotapash yuyarinimi, paipac mamatapash, pai ñuca mama shina can.
45016014	Sincritota, Flegonta, Hermesta, Patrobasta, Hermasta, paicunahuan tiyac huauquicunatapash yuyarinimi.
45016015	Filologota, Juliata, Nereota panintin, Olimpasta, paicunahuan tiyac Cristopi tucui huauquicunatapash yuyarinimi.
45016016	Tucuipura ucllarishcahuan tupanacuichic. Tucui Cristopi iniccuna cancunamanta yuyarinunmi.
45016017	Diosmanta huauquicuna, allita atipashpa tiyaichic; tiyancami runa, cancuna yachashcamanta chicanta yachachispa, chausichinata llaquicunatapash jatachiccuna; paicunamanta chicanyaichic.
45016018	Chashna runacuna Apunchi Cristota mana yanapanacun mari, paicunapac huicsallatami yanapanun, allimanta sumac shimicunahuan upacunata umachinun.
45016019	Tucui yachanun cancuna yapa uyac cashcata, chairaicu cushiyanimi. Ranti munanimi, allita ruranalla cancuna chapacuichiclla, ranti mana allimantaca anchurichic.
45016020	Alli causaita charic Dios mana unayancachu supaita nitishpa cancuna chaqui ucupi saquincapac.
45016021	Apunchic Cristo Jesus cancunata bendisiachun. Ñucahuan llancac Timoteo cancunata yuyaricunmi, ñuca aillu Lucio, Jason, Sosipatros, tucui paicunapash.
45016022	Nuca, Tercio, cancunata cai pancata quillcarcani, Apunchicpi cancunata yuyarinimi.
45016023	Gayopash yuyarinmi; pai huasita mañachihuashca; iniccunatapash huasita mañachishca.
45016024	Llactamanta cullquita huacaichiccama Erasto ñucanchic huauqui Quartopash yuyarinunmi.
45016025	Dios jatunyashca cachun. Pai charin cancunata sinchicuchina ushaita, ñuca yachachishca Cushi Shimipi rimashca shina, Cristo Jesusta ricsichishpa, huiñai pachamanta pacashca ruranata ricsichishpa,
45016026	ranti cunan ña ricsichi tucushca, profeta quillca pancacunapi tucui llactacunaman ricsichincapac aparanun, huiñaimanta Dios munashca shina, inina paicunapi tiyashcahuan.
45016027	¡Dios huiñaipac jatunyashca cachun, pai shuclla yucuita yachac can, Cristo Jesusraicu! Chashna cachun.
46001001	Ñuca, Pablo, Dios munashcaraicu Jesucristopac yachachishca tucuncapac cayashca cashcani. Sostenes shutiyuc huauquintin,
46001002	cai pancata quillcacuni Corinto llactapi tiyac Diosta iniccunaman; cancuna Cristo Jesuspi Diospac chicanyachishca cashcanquichic, paipac runacuna tucuncapac cayashca carcanquichic, Apunchic Jesucristota iniccunahuan pacta, pai ñucanchic Apu can, paicunapacpash can.
46001003	Ñucanchicpac Yaya Dios Apunchic Jesucristopash cancunapacpi paipac cuyaita, paipac alli causaita tallichinuchun.
46001004	Tucui pachapi cancunaraicu Diosta pacrachuni, Jesucristoraicu cancunapacpi Dios paipac cuyaita tallichishcamanta.
46001005	Pairaicu Dios cancunata pai cuyashcahuan juntachirca, alli rimana ushanapi achca yachana ushanapipash.
46001006	Chashnapi Cristomanta rimashca Cushi Shimi cancuna alli ricsishcanquichic.
46001007	Chashnami tucui Dios cuyashcacunata charinquichic Apunchic Jesucristo shamuna punchata chapacushpa. Dios cancunata sinchicuchincami, Apunchic Jesucristo ticramushcapi ama pipash juchallircami rimana ushancapac.
46001009	Dios mana pishiyan pai cusha nishcamanta, paimi cancunata cayarca paipac Churi Jesucristohuan, paihuan llutarishca causancapac.
46001010	Huauquicuna, Apunchic Jesucristopac shutipi mañani shuclla yuyaita charipaichic nishpa, ama chicanyashca causaichicchu. Shuclla yuyaihuan purichic, shuclla yuyarishcahuan, shucllata atipashcahuan.
46001011	Huauquicuna, caita rimacuni Cloepac aillucunamanta uyashca cashpa, chicanyanashi tiyan cancuna ucupi.
46001012	Caita uyarcani: Cancunamanta maican ninun: "Ñuca Pablopac cani"; huaquincuna ninun: "Ñuca Apolopac cani"; shuc nin: "Ñuca Pedropac cani"; cuti shucca riman: "Ñuca Cristopac cani".
46001013	¿Cristo raquirishcachu imata? ¿Cancunaraicu Pablochu chacatai tucurca? ¿Pablopac shutipichu bautisai tucurcanquichic ima chari?
46001014	Diosta pacrachunimi, cancunata mana bautisarcanichu, Crispo, Gayollata ñuca maquihuan bautisarcani.
46001015	Chashna cancunamanta mana pipash rimanata ushan ñucapac shutipi bautisai tucushcata.
46001016	Estefanaspac aillucunatapash bautisarcanimi, chaimanta cuti shuc runacunata bautisashcata mana yuyarinichu.
46001017	Cristo mana bautisancapacchu cachamuhuarca, Diospac Cushi Shimita ricsichincapacmi cachamuhuarca, mana sumac rimashca shimicunahuan; chashna ruracpi Cristo cruspi huañushca urayachi tucunca mari.
46001018	Cristo cruspi huañushca yanca shimi can juchapi caticcuna ricucpi; ranti cai shimillata Diospac ushai can quishpinaman riraccunapac.
46001019	Cashna riman Dios quillcashca shimipi: "Yachaccunapac yachaita huacllichishami, atipaccuna atipashcata anchuchishami".
46001020	¿Yachaccama, yachachiccama, cai pacha yachaicunamanta yachaccunapash ushanushcachu? Dios cai pachamanta yachaita yancata rurashca, mana imapash alli.
46001021	Dios paipac yachaihuan churarca cai pachamanta runa ama runa yachashcahuan paita ricsincapac; ashtahuan munarca paita chapaccunata Cushi Shimihuan quishpichincapae, cai Cushi Shimi yanca rimashca shimi, mana imapash alli cacpipash.
46001022	Judio runacuna mancharicushiyanacunata ricunayanun, griego runacuna astahuan yalli yachaita mashcanun;
46001023	ranti ñucanchic shuc chacatashca Mesiasmanta yachachinchic. Judio runacunata cai yapa pinachin, mana judio runacunapac yanca rimashca shimi can;
46001024	ranti Dios cayashcacunapac, judio mana judio cacpipash, cai Mesias Diospac ushai, Diospac yachai can.
46001025	Diospi yanca shina ricuric, runa yachashcamanta ashtahuan yalli mari can; Diospi sanpa shina ricuric, tucui runa ushaimanta yalli sinchi mari can.
46001026	Huauquicuna, maicanlla cayai tucushcata ricuichic. Cancunamanta ansashitulla runa yachaipi yachac jinu tiyan, mana tucui apu canquichic, cancunamanta mana achca tiyan ushac ailluyuccuna;
46001027	ashtahuan rimacpi, yapa yachaccunata pincachincapac, Dios acllarcami upa runacunata; ushaccunata pincachincapac sanpa runacunata acllashca.
46001028	Dios acllashcami cai pachamanta tucui millashca yanca runacunata, rimacpi, mana imatapash yachaccunata acllashca, yachaccunata urayachincapac.
46001029	Chashnami Diospac ñaupacpi mana pipash jatunyanata ushanca.
46001030	Shina cacpipash Diosllata cancunata Cristo Jesushuan llutachishca, paillata Cristo ñucanchic yachai cancapac munarca, Cristoraicu juchamanta pichashca canchic, Diospac chicanyachishca canchic, quishpichishcapash canchic.
46001031	Chaimanta Dios quillcashca shimipipash tiyan: "Maicanpash jatunyanata munashpa, Apunchicpi jatunyachun".
46002001	Chashnapash huauquicuna, Diospi pacashca shimicunata cancunata ricshichincapac rishcapi, mana sumac, mana atipaipac shimicunahuanchu rimacrircani.
46002002	Cancunahuan causacushpa, mana shuc imamantapash yachanata munarcanichu, Jesucristomantalla, ashtahuan allita rimacpi, chacatashca Jesucristomantalla.
46002003	Sanpa shina manchaihuan chucchurishpa cancunapacpi pactarcani;
46002004	cancunata Diospac Cushi Shimita yachachishpa, cancunata uyachincapac mana sumac shimicunahuanchu rimarcani, ranti Diospac Samai yanapashcahuan, Diospac ushaihuan,
46002005	cancunapac inina Diospac ushaimanta shamuncapac, mana runa yachaimanta.
46002006	Ranti, ininapi rucuyashcacunata sumac, sinchi shimicunahuan rimanchic. Shinapash, chai sumac rimashca shimicuna mana cai pachamanta rimashca shimi shina canun, mana apucuna rimashca shina canun, chaicuna utcalla chincarinca ranun.
46002007	Chaica Diospi pacashca yachai can, pai chaira cai pachata mana rurashcallapita, ñucanchicta jatunyachincapac yuyarishca.
46002008	Chaita manapacha atipanushca cai pachamanta apucuna, chaita atipashpa mana chacatanunman carca Apunchicta.
46002009	Chaimanta Diospac quillcapi rimara tiyan: "Dios paita llaquiccunapacta allichishcata mana maican ñahui ricushcachu, maican rinri mana uyashcachu, pillapash chaira mana yuyarishcachu".
46002010	Tucui caicunata Dios ñacanchicman ricsichircami paipac Samaihuan, Diospac Samai tucuita taripac can quiquin Dios ucupi tiyashcantin.
46002011	¿Shuc runapac shuncupi yuyashcata pita yachana ushan? Quiquin paipac ucupi tiyac samailla yachan. Chashnallata Diospac Samailla quiquin Dios ucupi tiyashcata yachan.
46002012	Mana cai pachamanta samaitachu chasquircanchic, Diosmanta shamuc Samaitami chasquircanchic, Dios ñucanchicta llaquishpa cuyashcacunata allita atipancapac.
46002013	Diospac Samai ñucanchicta yachachisca shimicunahuan tucui caicunamanta rimanchic, mana quiquin ñucanchic yachaimanta yachashca shimicunahuanchu rimanchic. Chashnami Diospi iniccunata Diosmanta shamuc yuyaicunata yachachinata ushanchic.
46002014	Dios cushca samaita mana charic Diospac Samaimanta shamucta mana chasquina ushan, yanca mari can, pai yuyacpi. Mana atipanata ushanpash Dios cushca samaihuan taripana cashcaraicu.
46002015	Ranti maicanpash Diospac Samaita charishpa tucuita taripanata ushan, paitaca mana pipash taripancachu.
46002016	Chaimanta Camachic quillca riman: "¿Apunchicpac yuyaita pillapash ricsinchu? ¿Maicanllapash paita yachachinata ushanchu?". Chashna cashpapash, Cristopac yuyaita charinchic.
46003001	Huauquicuna, ñuca cancunata mana Diospac Samaihuan puriccunata shina rimanata usharcani, runa yuyaipi yuyarishpami cancunata rimarcani, Cristopi yuyaricpi chaira huahuacunata shina.
46003002	Mailla yachanahuan cancunata yachachircani, shuc llullu huahuata micuna rantimanta chucuta cushca shina, chaira sinchi micunata cancuna mana micuna ushac cacpi. Cunanpash chaira mana ushanquichic,
46003003	runa yuyaillata charishcaraicu. Cancuna chaira chiquicurishpa, macanacushpa caticushpa chaira runa yuyaillapi caticunquichic, shuccuna caticushca shinallata.
46003004	"Ñuca Pablopacmi cani"; shucca: "Ñuca Apolopacmi cani", chashna rimashcahua chaira runa yuyaillapi caticunquichic.
46003005	Allita rimacpi, ¿Pablo ima cashcata yachanquichicchu? Apolo, ima cashcata yachanquichicchu? Yanapaclla canacun, paicunaraicu Apunchicpi inishcanquichic. Ñucanchicmanta caran runa Apunchic mincashcata rurarcanchic:
46003006	Ñuca tarpurcani, Apolo jucuchirca, ranti Diosmi huiñachirca.
46003007	Chashnamanta tarpuccama jucuchiccamantin mana imapash canun, Dioslla tucui can, paimi tarpushcata huiñachichin.
46003008	Tarpuccama, jucuchiccama chaipuralla canun, shinapash caran runa rurashca tuputa Dios cunca ran.
46003009	Tucuilla Dios mincashcapi llancanchic, cancunaca Dios llancacushca allpa canquichic, Dios ruracushca huasi.
46003010	Ñuca huasi rurana yachac cacpi, chai huasita rancapac Dios ñucata callarichihuarca, ranti shuc ñuca callarishcapi llancashpa caticun. Chashnapash, caranlla shayachicushcata allita ricushpa huasina tucun,
46003011	ña mana pipash shuc sapita cuti churaipac tucun, chai sapi Jesucristo can.
46003012	Cai sapi jahuapi shuti huasinalla tucun curihuan, cullquihuan, chiuclla rumicunahuan, caspihuan, huamahuan, pancahuan imapash;
46003013	ranti caran runa llancashcata puchucai taripanapimi tucui camai tucunca ran, chai puncha ninahuan shamunca, chai nina camanca caran runa ima shina llancana rurashcata.
46003014	Maicanpash mana rupac huasita rurashca cashpa, shuc cuyanata chasquinca;
46003015	ranti rupacpica, paillata imapash illac saquirinca ran, amuca quishpinca chari, ranti nina ucumanta quishpishca shina.
46003016	¿Manachu yachanquichic Diospac huasi cancuna cashcata? ¿Diospac Samaipash cancuna ucupi causacushcata manachu yachanquichic?
46003017	Pipash Diospac huasita huacllichicpi, Dios paitami huacllichinca, Diospac huasi sumaimana can, chai huasi cancunallata mari canquichic.
46003018	Ama pipash amullata umarichun: maicanpash cai pacha yachaita yapa yachac cashpa, mana yachac, upa shina tucuchun; chaimi alli quiquin yachac tucunca.
46003019	Diospac ñaupacpi cai pachamanta yachai mana imapash can, yanca. Chaimanta Dios quillcashca shimipi riman: "Cai pachamanta yachaccunata quiquin paicunapac yachaillapita Dios urmachin".
46003020	Shucpi riman: "Yachaccunapac yuyaicuna yanca cashcata Apunchic yachan".
46003021	Chairaicu ama pipash jatunyachun, maican runatapash catisticamanta, tucuillami cancunapac canun.
46003022	Pablo, Apolo, Pedro, cai pacha, causai, huañui, cunan causacushca, shamunca racuc: tucui cancunapac can,
46003023	cancunaca Cristopac canquichic, Cristoca Diospac can.
46004001	Cristopac runa shinalla cancuna ñucanchicta ricuna. canquichic, Diospi pacara yuyaicunata yachachincapac mincashcacuna.
46004002	Mincashcacuna cashpa, pactachic cashcata ricuchina can.
46004003	Ñucamanta rimacpi, mana imanahuanchu cancuna ñucamanta yuyashca, cai pachamanta apucuna taripashca mana imanahuanchu. Quiquin ñucapash mana tariparinichu.
46004004	Chashna cacpipash, ñuca ucupi tiyac Diospac Samai mana imamanta juchachihuacpipash, Diospac ñaupacpi mana jucha illacchu saquirini. Apunchic quiquin ñucata taripac can.
46004005	Chairaicu, ama ñaupacta taripaichicchu imatapash; Apunchic shamunacama chapaichic, paimi cunan pacara cashcata pacllapi llucshichinca, shuncupi yuyashcata ricsichinca. Chaipi shuti Diosmanta caranlla pai chacchana tupu cashcata cui tucunca.
46004006	Huauquicuna, cancunami cai shimicunata Apolopi, ñucapi yuyarishpa rimachihuanquichic; rimanimi ñucanchicmanta caita yachanuchun nishpa: Quillcarapi rimashcamanta ama ashtahuan rurancapac, ama pipash shucta jatunyachishpa chaishucta urayachincapac.
46004007	Ricushun, ¿canta maicanllaca tucuimanta yalli jatunyachishcachu? ¿Diosmanta mana chasquishcata imallatapash charinquichu? Paimanta chasquishca cashpallatachu, canpac munaimanta tupashca shina jatunyanqui.
46004008	Allita yuyacpi, cancuna ña tucuita charinquichic, mana imapash pishin, ñucanchic illac jatun apu tucushcanquichic. Shutipacha cancuna apu cacpi alli canman, ñucanchicpash cancunahuan apu cancapac.
46004009	¿Ñuca yuyarini, ñucanchicta, Apostolcunata huashaman Dios jichushca shina yachin, huañuncapac saquishcacunata shina. Angelcuna, runacuna, tucui pachapash ñucanchimanlla ñahuita churashpa tiyanun.
46004010	Cristoraicu upa runa shina ricui tucunchic, ranti cancunaca Cristoraicullata, yapa yachaccuna shina ricui tuncunquichic. Ñucanchic sanpa canchic, ranti cancuna sinchi. Ñucanchic millai tucunchic, ranti cancuna muchai tucunquichic.
46004011	Cunanllata yaricaihuan, llushtiyashpa ñacarinchic; runacuna ñucanchicta ñacachinun, mana quiquin huasita charindic,
46004012	ñucanchic maquihuan sanpayacta llancanchic. Piñashca shimihuan rimai tucushpa, bendisiashca shimihuan cutichinchic; piñashpa cati tucushpapash ñahui ricunchic.
46004013	Llullashca shimihuan huashachi tucushpapash, alli shuncuhuan cutipanchic. Cai pachamanta jamtsita shina ricunun, runacunapac ismata shina. Chashna canchic cunan punchacama.
46004014	Mana pincachincapacchu caita cancunaman quillcani, ashtahuan quiquin churicunata shinami camachini, cancunata llaquini mari.
46004015	Chunca huaranca runa Cristomanta yachachicta charishpapash, yayataca mana achcata charinquichicchu. Ñucami Cushi Shimihuan Cristopac causaita cancunata curcani.
46004016	Chairaicu ñuca causaita catipaichic cancunata mañani.
46004017	Chairaicullata ñuca Cristopi llaquishca, mana umachic churi Timoteota cancunapacman cachacuni. Paimi ima shina ñuca Cristo Jesusta inishpa causacushcata cancunaman yuyachinca, ñuca purishcapi tucui iniccunata yachachishca shina yachachinca.
46004018	Cancunamanta maicancuna ñuca "mana rincami yuyashpa", jatunyashpa tiyanun;
46004019	ranti, Apunchic munacpi mana unaillachu cancunata ricucrisha. Chaipimi ricusha chai jatunyashpa tiyaccuna imaliatashi rurana ushanun, mana paicuna shimihuan rimac ushashcailata.
46004020	Diospac pacha mana rimaillachu can, astahuan ushaimi can.
46004021	¿Imata ashtahuan alli can?, ¿cancunapacpi piñashcahuan pactashachu?, ¿ashtahuan alli shuncuhuanchu, llaquishcahuanchu pactasha?
46005001	Cancunamanta shuc runa quiquin la-mamata paipac huarmita rurashpa tiyashcata yachashcani. Cai yapa jatun jucha can, Diosta mana ricsic ucupipash mana chashna tucushcachu.
46005002	Chashna tucushcamanta chairapash cancuna jatunyanquichic llaquirina rantimanta. Ashtahuan allita ranquichicman carca cancuna ucumanta chai runata callpachishpa.
46005003	Ñuca, aichahuan mana cancunahuan tiyashpapash, ñuca samai chaipi can, cancunahuan tiyacushca shina, Apunchic Jesucristopac shutipi chashna causac runata ña cautsayachishcanimi.
46005004	Cancuna tantarishcapi, ñuca samai cancunahuanmi tiyanca, Apunchic Jesuspac ushaipash chaillapitami canca.
46005005	Chaipimi chai runata supaiman cunquichic, chaipi paipac aicha huacllichi tucuchun, ranti, paipac samai quishpichishca cachun Apunchic Jesus shamushcapi.
46005006	Chashna rurashcacunahuan cancuna mana jatunyana canquichic. Uyashcanquichic cai rimaita: "Ansa levadurashitu achca tanta rurana harinata punquichin".
46005007	Chairaicu, chai huacllichic rucu levadurata canchaman jichuichic, Pascua raimipi, levadura iliac, mushu tanta shina cancuna cancapac, chashna mari canquichic cancuna. Cristo ñucanchipac pascua camari tucushcaraicu, cancuna levadura illac tanta cana canquichic.
46005008	Shina cacpi, Pascua raimita rurashun; rucu levadurata jichushun, chaica mana alli, huacllichic can; levadura illac tantata ashtahuan charishun, chaicuna chuya shuncu, cusca causai canun.
46005009	Juchalliccunahuan ama llutarinquichicchu, quillcarcani chaishuc cuti.
46005010	Chashna rimashcahuan mana tucui cai pachamanta mana allicunamanta chicanyancapacchu rimarcani, rimacpi mitsaccunamanta, shuhuaccunamanta, huacata chacchaccunamanta. Tucui paicunamanta chicanyanayashpa, cai pachamantami llucsina tucunquichicman.
46005011	Quillcashcahuan rimanayarcanimi, huauquimi cani rimashpaliata, mana alli causac, mitsac, huacata chacchac, rimaisiqui, machaisiqui, chashnacunahuan ama llutarincapac. Chashna runahuan, paihuan micuncapacllapash mana allichu.
46005012	¿Chicanmantacunata ñucachu taripasha? Cancunami cancunahuan tiyaccunata taripana canquichic yachihuan.
46005013	Chicanmantacunata saquichic Dios taripachun, ranti cancunaca, mana alli runata callpachichic cancuna ucumanta.
46006001	¿Cancunamanta maicanpash shuc huauquipacpi mana alli rai tucushcamanta rimana charishpa, Diosta mana ricsic apucunapacpi taripai tucuncapac allichu? ¿manachu ashtahuan Diospac runacunapacpi taripai tucuna alli can?
46006002	¿Shuc puncha tucui pacha runacunata cancuna taripana cashcata, manachu yachanquichic? Cai pachata taripana cashpallata, ¿cai uchilia juchashitucunatachu mana taripanata ushanquichic?
46006003	¿Quiquin angelcunallatatac ñucanchic taripana cashcata manachu yachanquichic? Shina cacpi, cai causaimanta llaquicunata cancunallami taripana canquichic.
46006004	Chashnamanta, cai causaipi piñanacuita charishpa, ¿allichu can cancuna iniccuna, mana iniccunapacpi taripai tucuna?
46006005	Cancunata pincachincapac caita rimani. ¿Cancunamanta manachu shucllapash tiyan, huauqui ucupi llaqui tiyacpi taripana ushancapac?
46006006	¡Mana huaquipura macanacuilla tiyan, ashtahuan Diosta mana ricsic apucunapacman taripai tucuncapac rinquichic!
46006007	Cancunapurallata macanacushca cancuna mana alli cashcata ricsichicun. Imatapash rurai tucushpa, ¿chunlla ñacarina manachu astahuan alli canman? Shuhuai tucushpapash chunlla saquirina, ¿manachu ashtahuan alli can?
46006008	Ranti cancuna, mana cuscata taripanquichic, quiquin huauquitapash shuhuanquichic.
46006009	Diosta chicnishpa causaccuna, Diospac pachapi mana yaicuna cashcata, ¿manachu yachanquichic? Ama umachi tucuichicchu, Diospac pachapi yumashpa juchalliccuna mana yaicu ushanunca mari; huacata chacchaccunapash, shucpac huarmihuan, shucpac carihuan causaccunapash, caripura yumariccunapash,
46006010	shuhuaccunapash, yanca llancachiccunapash, machaisiquicunapash, camisiquicunapash, umachishca shuhuaccunapash, mana yaicuna ushanuncachu.
46006011	Cancunamanta maicancuna chashna carcanquichic; ranti cuna, Apunchic Jesucristopac shutipi, Diospac Samaipac shutipi, juchamanta pichashca saquirircanquichic, sumacyachishca, Dios-huanpash ailluyachishca saquirircanquichic.
46006012	Cai rimai tiyan: "Ñuca munashcata rurana ushanimi". Shuti can chai, ranti mana tucuita ruranachu. Ari, ñuca mana huatara cashpa ñuca munashcata rurashallami, ranti mana imapash huatashca charihuana can.
46006013	Cai rimaipash tiyan: "Micuna huicsa juntachincapac can, huicsaca micunata chasquincapac". Chaica shutimi can; chashna cacllapita, chaicunata Dios huacllichinca ran. Ranti, ñucanchic aicha mana maipipash yumarincapac can; ñucanchic aicha Apunchicpac can, Apunchic ñucanchic aichapac can.
46006014	Dios Apunchicta huañushcamanta causachishca shina, ñucanchictapash paipac ushaihuan causachincami.
46006015	Cancunapac aicha Cristopac aicha cashcata, ¿manachu yachanquichic? Chai Cristopac aichata japishpa shuc nuspa huarmiman llutachincapac, ¿allichu canca? Mana allichu shuti.
46006016	Shuc runa, shuc nuspa huarmihuan llutarishpa shuc aichalla tucushcata, ¿manachu yachanquichic? Dios quillcashca shimipi riman: "Ishcantinmi shuclla runa shina tucunquichic".
46006017	Chashnaliata, maicanpash Apunchicman llutaricpi, samaipi shuclla paihuan tucun.
46006018	Yumashpa juchallinamanta chicapac anchurichic. Maican juchatapash shuc runa ruracpi, chai jucha canchapi saquirin, ranti yumashpa juchallic quiquin paipac aichata juchallichin.
46006019	Cancunapac aicha Dios cushca Samaipac huasi cashcata, ¿manachu yachanquichic? Cancuna mana quiquin aichapac amu canquichic,
46006020	rantishcami canquichic. Chairaicu Diosta jatunyachina canquichic cancunapac aichahuan.
46007001	Cancuna quillcapi tapushcata cutipani. Alli canman runa mana sahuarishpa;
46007002	ranti, huarmita munashpa ñacarinamanta, caran runa quiquin huarmita charicpi, alli tucun; caran huarmi quiquin carita charicpi, alli tucun.
46007003	Cari, huarmi sahuarishpa, sahuarishcacuna ruranata pactachina canun.
46007004	Huarmi mana paipac quiquin aichapac amu can, paipac caripac can; caripash mana paipac quiquin aichapac amu can, paipac huarmipac can.
46007005	Chairaicu, ama mitsanacuichicchu cancunapura; cancunapura ama tacarincapac rimarishpa, chaica cancuna ushanacama sasichic cai pachapi Dios-huan rimarincapac. Chai huasha cutillata ishcantin llutarina canquichic; yancamanta yapalla munanayacpi supai urmachinca.
46007006	Chaita munashpa ruraichic; shinapash mana rurai nishcachu can.
46007007	Ñuca jinuca munaiman cancuna ñuca shina cancapac; ranti Dios caran runaman chican yuyaicunata cushca, nicpi, caita shucta, paitaca shuc layata.
46007008	Mana sahuarishcacunata huacchacunatapash rimani, allimi can mana sahuarishpa causana, ñuca shina.
46007009	Shinapash sapalla mana causanata ushashpa, sahuarinuchun; sahuarinami ashtahuan alli huarmita munashpa ñacarishpa causana rantimanta.
46007010	Ranti sahuarishcacunata, cai rurai nishcata cuni, mana ñuca rimascachu, Apunchic rimashcami can: Huarmi carita ama jichuchun.
46007011	Jichushca cashpa, ama cuti sahuarichun, munashpaca paipac carillahuata alliyachun. Caripash chashnallata, huarmita mana jichuna can.
46007012	Shuccunataca rimanimi, caica ñuca shimimi can, mana Apunchic rimashca: Maican huauquipash Diosta mana inic huarmita charishpa, chai huarmi, shina cashpallata, paihuan causanata munacpi, ama jichuchun.
46007013	Chashnallata, shuc inic huarmi, mana inic carihuan sahuarishca cashpa, cuti chai runa, shina cashpallata paihuan causana munacpi, paita ama jichuchun.
46007014	Mana inic cari, paipac huarmi inishcamanta sumacyachishca tucun; mana inic huarmipash, inic carihuan llutarishca cashpa chicanyachishca saquirin. Mana chashna cacpi, cancunapac churicuna ticllayuc canunman; ranti allita rimacpi, paicunapash Diospac chicanyachishca canun.
46007015	Cunan ranti, mana inic cari, mana inic huarmi imapash, jichunacunata munashpa, jichunacunuchunlla. Shina tucucpi, huauqui cashpa, pani cashpa imapash quishpira saquirinun, Dios cancunata alli causaipi causancapac cayashcaraicu.
46007016	Rimacpica, ¿can huarmi, yachanquichu canpac carita quishpichina ushashcata? ¿Can, caripash, yachanquichu canpac huarmita quishpichina ushashcata?
46007017	Imashna cacpipash, caran runa Apunchic cushca cuyaicunapi causachun, ñucanchic Dios cayashca pachapi cashca shina. Tucui iniccunata cai rurai nishcata cuni.
46007018	Cara pitishca runata Dios cayacpi, pai cashcata ama pacachun chai runa; cara mana pitishca cayai tucushpa, carata ama pitirichun. Cara pitishca,
46007019	cara mana pitishca cana mana imananchu. Dios rimashcata pactachina shuti chaimi yapa imanan.
46007020	Dios cayashca pachapi cashca shina caranlla catichun.
46007021	Huatara cashcapi cayai tucushca cashpa, chaimanta ama yapa yuyarichun; shinapash, chashna cashcamanta llushpirinata ushashpa, utcapanqui.
46007022	Huatara cashcapi Apunchicta inincapac cayai tucushca runa, cunan quishpichishca, Apunchicpac runa can; chashnallata, quishpishca cashcapi cayai tucushca cashpa, cunanca Cristopi huatara can.
46007023	Cancuna Dios rahtishcami canquichic, chairaicu shuc runacunapacpi mana huatai tucuna canquichic.
46007024	Shina cacpi, huauquicuna, caranlla Diospac ñaupacpi catichun pai cayai tucushca puncha cashca shina.
46007025	Mana sahuarinamanta, mana imatapash Apunchic rimahuashcachu, ranti ñuca yuyaita cuni, ñuca shimita cancuna uyanata yachashpa, Apunchic ñucata llaquihuashcaraicu.
46007026	Ñuca yuyacpi shuc runa pai cunan cashca shina saquirina can, yapa llaqui pachapi cunan causacushcaraicu.
46007027	Huarmiyuc cashpa, paita ama jichuichu; huarmi illac cashpa, ama mashcaichu.
46007028	Sahuarishpa, mana juchata ruranqui; shuc malta huarmipash sahuarishpa, paipash mana juchallin. Ranti sahuariccuna cai pacha llaquita charinca ranun, ñuca munaiman chaicunata ama charinuchun.
46007029	Huauquicuna, caitami rimanayani: Mana unai caipi causanca ranchic. Chairaicu, sahuarishcacuna mana sahuarishca shina causana canquichic;
46007030	llaquirishcacuna, raimipi cashca shina tiyana canquichic; ranti raimicuccuna, llaquirishca shina tiyana canquichic; ranticcuna, impash mana cancunapac cacpi shina causana canquichic;
46007031	cai pachapi cushiyashpa causaccuna, mana chashna causacushca shina ricuchina canquichic, cai ñucanchic ricucushca pacha tucurina mari can.
46007032	Tucui ima llaquirinacunamanta cancunata quishpichinata munaiman. Huarmi illac runa Apunchicpacta ruranacunapi yuyarin, paita cushiyachinamanta yuyarin;
46007033	ranti huarmiyuc runa cai pacha imacunamanta yuyarin, paipac huarmita cushiyachinamanta yuyarin;
46007034	chashna cashpa chaupichishca can. Chashnallata, cari illac huarmi mana imura sahuaric huarmipash, Apunchicpac ruranacunapi yuyarin, paipac aicha paipac samaipash Diospac chicanyachishca cashpa; ranti cariyuc huarmi cai pachapi tiyac imacunamanta yuyarishpa causan, paipac carita cushiyachinamantapash.
46007035	Caita cancunapac allipac rimani, mana tictata churasha nishpa, cancuna allita causancapac, Apunchicta tucui shuncuhuan yanapashpa.
46007036	Maicanpash pai mañashca huarmihuan, sahuarina pacha huata pactarishcaraicu, sahuarinami can yuyashpa, chashnami ashtahuan alli can yuyashpa, sahuarichunlla; chai mana jucha can.
46007037	Cuti shuc, mana munashpa, pai quiquinmanta munashcata ruracushpa, paipac shuncupi mana sahuarincapac sinchita yuyarishpa, allita racun.
46007038	Shina, pai mañashca huarmihuan sahuarishpa, allita ran; ranti mana sahuarishpa, ashtahuan yapa allita ran.
46007039	Sahuarishca huarmi cariman huatashca, can pai causanacama; ranti cari huañucpi, chai, huarmi quishpira ¿saquirin pihuanpash sahuarina ushancapac, shinapash chai cari inic runa cana can.
46007040	Ñuca yuyacpi mana cuti sahuarishpami ashtahuan yalli cushi causanca yachihuan. Caimi ñucapac yuyai, Diospac Samaita ñucapash charinimi yachihuan.
46008001	Huacacunaman camari shina cushca micunamanta rimanca rani. Chai ña ricsishca can: tucuilla yachaita charinchic; shina cacpipash yachaihuan jatunyashca tucunchic, ranti llaquina Dios cushca samaipi jatunyachin.
46008002	Maicanpash pacta yachanimi yuyashpa, chaira mana yachan maipi quiquin yachai cashcata.
46008003	Ranti maicanpash Diosta llaquicpi, Dios paita ricsin.
46008004	Huacacunaman camari shina cushca aichamanta nicpi, ¿micunallachu? Huacacuna cai pachapi mana imapash alli cashcata yachanchic; shuclla Dios tiyashcatapash yachanchic.
46008005	Shuc dioscuna tiyashcamanta cai pachapi jahua pachapipash rimai tiyan chaimanta rimacpi achca dioscuna, achca apunchiccuna mana pishinchu.
46008006	Shina cacpipash, shuc Dioslla ñucanchicpac tiyan: pai can Yaya. Tucui cai pachapi tiyashca paimanta shamun, ñucanchicpash paipac causanchic. Shuclla Apunchicpash tiyan, Jesucristo; pairaicu tucui imapash tiyan, ñucanchicpash pairaicullata tiyanchic.
46008007	Shina cacpipash mana tucuilla caita yachanun. Maicancuna chaira huacata chacchanapi yacharishcacuna, chai huaicacunaman chicanyachishca aichami yuyashpa micunun; chai aichata micushpa, paipac ininapi mana rucuyashca cashpa huaca ticllayachishcami cani yuyan.
46008008	Mana ñucanchic micushcaraicuchu Diospi chasqui tucushun; micushcaraicu mana ashtahuan alli tucushunchu, mana micushcaraicupash mana ashtahuan huacllishunchu.
46008009	Shutipacha ñucanchic munashcata rurana ushanchic, ranti yuyapanquichic, chai cancuna "munashcata rurashca" sanpa inina chariccunata ama juchapi urmachichun.
46008010	Can chaicunata yachac cashpa, huaca chacchanapi tiyarishpa micucushcapi, shuc sanpa inina charic huauqui ricushpa, yancamanta paipash chai camari shina huacacunaman cushca aichata micunca imapash.
46008011	Chashna, can yachashcahuan sanpa inina charic canpac huauquita juchallichinqui, Cristoca pairaicupash huañushca mari.
46008012	Mana sinchi inina charic huauquicuna, mana alli rurashcata ricuchishpa, quiquin Cristota ñacachinquichic.
46008013	Chairaicu, ñuca micushcamanta ñuca huauquita juchallichishpa, aichata maican punchapash mana micucpi chari alli tucuhuanca, ama ñuca huauquita juchallichincapac.
46009001	Ñucapash, ¿ñuca munashcata rurana ushac cashcata manachu ricunquichic? ¿Ñucapash manachu apostol cani?, ¿manachu ñucapash Apunchic Jesusta ricurcani? ¿Manachu cancunallata ñuca Apunchicpacta llancashcaraicu inic canquichic?
46009002	Maicancuna mana apostolta shina imachari ricuhuanun; ranti cancuna quiquin apostolta ñucapi ricuna canquichic, cancuna Apunchicpi inishpa caticushca ñuca apostol cashcata ricsichicun.
46009003	Caimi piñaccunamah ñuca cutipashca shimi:
46009004	Micunata upianata ñucapash japina ushanimi;
46009005	shuc inic huarmitapash charina ushanimi, shuc apostolcuna, Apunchicpac huauquicuna Pedropash charishca shina.
46009006	¿Bernabehuan ñucallahuanchu iniccunata yanapashpa causana cahchic?
46009007	¿Maican soldadollapash paipac munaimanta paipac ushaillahuan macanuncapac rinchu? Tarpushca uva ña pucucpi, ¿mana micuc runa tiyanchu? Huacrata huiñachishpallata, ¿chucu yacuta mana upiac runa tiyanchu?
46009008	Chaica runa yuyaillami can ama yuyanquichicchu, Moisespash camachic quillcapi caimanta rimanmi.
46009009	Cashna quillcashca tiyan camachic quillcapi: "Muyuta cutac huacrata ama sincata huatanqui". Mana Dios huacracunamanta yuyarishcatachu riman;
46009010	ñucanchicmanta yuyarishcatami rimacun. Ñucanchicraicu camachic quillca quillcashca tiyan, allpata yapuccama muyuta cutaccamapash pallai puncha micunca racushcata, ¿mana chari yachanquichicchu?
46009011	Chairaicu, ñucanchic cancunapi allicunata tarpushca cashpa, mana yapalla quiilachishca yachin cancunamanta ansa micunashitu mañashca.
46009012	Shuccuna cancuna charishcamanta micushpa causaranucpi, ñucanchicta ashtahuan yalli cuyana canquichic. Shinapash mana mañashcanchicchu, tucuitami ñacarishcanchic Cristopac Cushi Shimita yachachishcapi ama llaqui jatarichun nishpa.
46009013	Cancuna yachanquichic ima shina Diospac huasipi llancaccuna, Diospac huasiman cushca camarimanta micushcata. Rimacpica, Diosman camarita rupachina altarpi llancaccuna, Diosman chaipi camari shina cushca huacra aichamanta micunun.
46009014	Chasnallata Apunchic munarca Cushi Shimita ricsichiccuna, chai Cushi Shimipi llancashcahuan causanuchun.
46009015	Ranti ñuca mana shuc cutillapash cui tucuna cashcata mañashcanichu, caitapash mana quillcanichu cancunata imallapash mañanaraicu. Ñaupacta huañuiman, chai jatunyanata mana pipash quichuhuancachu.
46009016	Diospac Cushi Shimita yachachishcahuan mana jatunyanichu, mana saquipac pactachinami can yuyani. Mana yuyarinayahuanchu mana yachachishcamanta imashna ñacarina cashcata.
46009017	Ñuca munaimanta rurashpa, cui tucunata ña japishcani; ranti, pactachinata piñarishpa rurashpapash, Dios ñucaman mincashcata pactachicuni.
46009018	Chairaicu, ñuca cui tucushca canmi Diospac Cushi Shimita cushiyashcahuan yachachina, mana shuc cullqui imatapash chapashpa; nicpi, ñuca Cushi Shimita yachachishcamanta cui tucunata mana japishpa.
46009019	Mana pipash huatashca charihuacpipash, shinapash tucuicunata yanapani, ñuca ushashca tupu runata Jesucristopacman pushana yuyaillahuan,
46009020	Judiocunata pushanaraicu, runa ucupi judio tucushcani; rimacpi, paicunia Moisespac camachic quillcata pactachic cacpi, ñucapash paicuna shina pactachircani, mana imaraicu pactachina cashpallata.
46009021	Moisespac camachic quillcata mana pactachiccunata pushanaraicu, paicuna causashca shinallata causani, allita rimacpi ñucaca Diospac Camachic quillcatami pactachini, Cristota catic cashpa.
46009022	Ansalla iniccuna ucupi cashpa, paicuna shina ansalla inic tucuni, paicunatapash pushanaraicu. Maipipash paicuna shina tucushcani, maicanllatapash quishpinaman pushashami yuyashpa.
46009023	Tucuitami Cristopac Cushi Shimiraicu rurani, ñucapash paita chasquina ushancapac.
46009024	Callpashpa pucllacushcapi tucuilla callpanun, ranti shuc runalla cuyashcata japin. Shina cacpi, cuyashcata japina yuyaihuan callpaichic.
46009025	Shuc pucllanapi yaicunca raccuna sasinun. Paicuna chaita ranun, manapash unaipi chaquiric pancamanta llaututa japinaraiculla; ranti ñucanchic shuc mana chaquiric llaututa chasquinaraicu ñacarinchic.
46009026	Chairaicu ñuca ricushpa callpani; huairapi mana huactanichu;
46009027	chaipac rantimanta, ñuca aichata ñacachinimi, ñuca munashcata pai ruran, ama shuccunata yachachishca huasha ñucallata huashaman jichurishca saquirincapac.
46010001	Huauquicuna, tucui ñucanchic rucu yayacuna chai puyu llantupi purishcata paicuna ñucñu yacuta chinpashcatapash, cancuna cuncarincapac mana munanichu.
46010002	Chashna tucui paicuna Moiseshuan llutarishca saquirinurca puyupi, ñucñu yacupi bautisai tucushcamanta.
46010003	Chashnallata tucui paicuna chai Dios cuyashca micunallatata micunurca,
46010004	tucuiila chai Dios cuyashca upianamantallata upianurca. Paicunahuan puricuc rumimanta upianurca, chai rumi Cristo carca.
46010005	Chashna cacllapita, paicunamanta achca runa Diospac ñaupacpi mana alli canurca, chairaicu chaicuna chunlla allpapi huañushpa jichurinurca.
46010006	Paicuna tucushca ñucanchic ricuncapac tucurca, paicuna mana allita munashca shina ñucanchic ama munancapac.
46010007	Chairaicu, ama huacacunata chacchaichicchu, paicunamanta maicancuna rurashca shina; chashna rurashcamanta Dios quillcashca shimipi nin: "Runacuna micuncapac, upiancapac tiyarinurca, chai huasha tushuncapac shayarinurca".
46010008	Yumashpa juchallinata saquichic, paicunamanta maicancuna juchallishca shina, chashnamanta shuc punchallapi ishcai chunca quimsa huaranca huañunurca,
46010009	Cristota camanata ama yuyashunchic, paicunamanta maicancuna rurashca shina; chashnamanta machacui canishca huañunurca.
46010010	Diosta ama camichicchu, paicunamanta maicancuna camishca shina; chashnamanta Diospac angel paicunata huañuchirca.
46010011	Tucui caicuna ñucanchic rucucunapi tucurca; ñucanchiraicu Dios quillcashca shimipi quillcara saquirirca, cai puchucai pachapi causaccuna atipashpa causana cashcata yuyachincapac.
46010012	Chashnamanta, sinchimi cani yuyac runa, urmanata yuyanqui.
46010013	Cancunapac llaquicuna runa ñacari ushana tupulla canushca. Cancuna Diosmanta chapana canquichic, runa ñacari ushana tupulla llaquicunata charincapac. Shina cacpipash, cancuna llaqui charishcapi Diosmi sinchicuchinca ama urmancapac.
46010014	Chairaicu, yapa llaquishca huauquicuna, huacacuna chacchanamanta anchurichic.
46010015	Yuyayuc runacunatami rimani, chairaicu cancunallata ñuca rimashcata taripana ushanquichic.
46010016	Bendisiashca vinota upiashcapi, chaimanta Diosta pacrachunchic; chashnapi Cristohuan shuclla tucunchic paipac yahuarpi; ñucanchic paquishca tantamanta micushpa, Cristohuan shuclla tucunchic paipac aichapi.
46010017	Achca cashpapash, shuc tantamantallata tucui micunchic, chairaicumi shuclla aicha canchic.
46010018	Israel runacunata ricuichic: camari shina cushca aichamanta micuccuna, paicuna camari shina ricuchishcahuan shuclla tucunun.
46010019	Chaihuan mana rimanichu shuc huaca allimi nishpa, camari shina cushca aicha shuc aichacunamanta yalli allimi nishpa.
46010020	Caitami ñuca rimani: Diosta mana ricsiccuna shuc camarita ricuchishpa, supaicunaman ricuchiranun, Diosta mana. Supaicunahuan cancuna llutarincapac ñuca mana munani.
46010021	Apunchicpac vinomanta, chaillapita supaipacmantapash mana upiaipacchu. Apunchicpac micunamanta, chaillapita supaipamantapash mana micuipacchu.
46010022	¿Apunchitacchu tunpachisha yuyanquichic? ¿Paimanta yalli sinchichu canchic imata?
46010023	Cai rimai tiyan: "Ñuca munashcata rurana ushanillami". Chai shuti can, ranti mana tucui alli can. Ñucanchic imata rurana ushacpipash, mana tucui Dios cuyashca sinchicuncapac yanapan.
46010024	Mana ñucanchipac allillata mashcana canchic, ashtahuan shuccunapac allita mashcana canchic.
46010025	Rantichishca aichata micuichiclla ama imatapash tapushpa, shuccuna imatapash yuyarinamanta;
46010026	tucui cai pacha paipi tiyashcacunantin Apunchicpac mari can.
46010027	Shuc mana inic runa micuncapac canta cayacpi, can chaiman rishpa, paicuna churashcata micuilla mana imatapash tapushpa, paicuna imatapash yuyanamanta.
46010028	Cunan cuti, maicanpash: "Cai aicha camari aichami" rimacpi, ama micuichicchu rimashcata uyashcaraicu, pai imatapash yuyarinamanta.
46010029	Shuc runa paipac ucupi charishca Diospac yachaimanta rimacuni, cancunapacmantaca mana. Ranti pipash tapunca imapashmi: ¿Ñuca munashcata rurashcamanta, shuc runapac Dios cushca yachaichu taripahuanca?
46010030	¿Micushcamanta Diosta pacrachucllapita camihuanuncachu?
46010031	Shina cacpi, micushpa, upiashpa, imatapash rurashpa, tucuita Diosta jatunyachincapac ruranquichic.
46010032	Ama pitapash yachachichicchu mana alli rurashcacunata: judio cacpi, mana judio cacpi, Diosta iniccuna cacpi imapash.
46010033	Ñuca ranti, tucuicunata ñuca rurashcahuan tucuipi paicunata cushiyachini; mana ñucapac allillata mashcashpa, ashtahuan shuccunapactami mashcani, paicunapash quishpinata charinuchun nishpa.
46011001	Ñuca shina causaichic, ñuca Cristota catishca shina
46011002	Tucui pachapi ñucamanta yuyarishcaraicu, ñuca yachachishca shina cancuna caticushcaraicu, yapa cushiyani.
46011003	Ranti munanimi Cristo caran runapac uma cashcata cancuna atipancapac, caripash paipac huarmipac uma cashcata atipancapac, Dios Cristopac uma cashca shina.
46011004	Shuc cari runa Dios-huan rimaricushcapi, Diospac Cushi Shimita imapash yachachicushcapi umata quillparishpa, paipac uma cacta pincachin.
46011005	Ranti, shuc huarmi Dios-huan rimaricushcapi, Diospac Cushi Shimita imapash yachachicushcapi, umata mana quillparishpa, paipac uma cacta pincachin; acchata illacta pitirishca shina can.
46011006	Shuc huarmi umata mana quillparinayashpa, ashtahuan acchata illacta pitirichun. Ranti shuc huarmi accha pitirinata pincashpa, umata quillparichun.
46011007	Shuc cari runa umata mana quillparinachu, Diospac ricchai cashcaraicu, Dios jatun cashcata ricsichicun. Ranti huarmica cari jatunyashcata ricsichicun,
46011008	carica mana huarmimanta rurai tucurca, huarmi shuti carimanta surcui tucurca.
46011009	Cari mana huarmiraicu tiyan, ranti huarmi shuti cariraicu tiyan.
46011010	Chairaicullata, angelcunaraicupash, huarmi shucta uyac cashcata ricuchic unanchata paipac umapi charina can.
46011011	Chashna cashpapash, cai pacha causaipi, huarmi illacpi cari mana tiyan, huarmipash cari illacpi mana tiyan.
46011012	Huarmi carimanta surcui tucushca cacpipash, cari huarmimanta pacarin, chashnallata ishcantincuna Diosmanta shamunun.
46011013	Cancunallata taripaichic, ¿shuc huarmi mana umata quillparishpa Dios-huan rimaricpi allichu canca?
46011014	Ñucanchic causaillapita ricunchic, ima shina shuc cari runa suni acchata huiñachina yapa pincaipac cashcata;
46011015	ranti shuc suni acchayuc huarmi sumac ricurin, paipac uma sumac quillpara saquirin.
46011016	Ima shina cacpipash, pipash caimanta rimarinata munashpa, ñucanchic mana shuc yachaita charishcata, iniccuna mana shuc yachaicunata charishcata yachana can.
46011017	Cunan caita quillcacushpa, mana cushiyashcahuanchu rurani, cancunapac tantarinacuna alli rurana rantimanta, cancunata huacllichicun.
46011018	Caita uyashcani, callarishun: Diosta chacchancapac tantarishcapi, chausirishca cancunapi ricurin; shutimi yuyani ñuca chaica.
46011019	¡Cancuna ucupi chicanyashca tiyana can, chaipimi maicanlla quiquin cristiano cashca ricsi tucunca!
46011020	Chashna chausirishca cashcaraicu, cancunapac tantarina ña mana Apunchicpac quiquin micuna can.
46011021	Ña micuna pacha pactashcapi, caranlla pai apamushca micunata japishpa micunun; maicancuna yaricai tiyacllapita, shuccunaca machanun.
46011022	¿Upiana huasi, micuna huasi cancunapacpi manachu tiyan? ¿Iniccunata millashcahuan ricuncapac allichu? ¿Tsuntsucunata pincachincapac allichu? ¿Ñuca rimanca rashcata yachanquichicchu? ¿Cushiyashachu? ¡Manapacha allichu chaica!
46011023	Caitami Apunchicmanta yacharcani: Apunchic Jesus pai japi tucunca rashca tutallata, paipac maquipi tantata japirca;
46011024	Diosta pacrachushca, huasha, paquishpa rimarca: "Caimi ñuca aicha, cancunapac allipac huañuchincapac cushca. Ñucata yuyarishpa caita niraichic".
46011025	Chashnallata, micushca huasha, paipac maquipi calista japishpa, nirca: "Cai calis mushu curishca shimi can ñuca yahuarhuan pactachishca. Caran upiashcapi, ñucata yuyarishpa caita ruraichic".
46011026	Chairaicu, Apunchic shamunacama, caran cai tantamanta micushcapi, caran cai calista upiashcapi, Apunchic huañushcata huillanquichic.
46011027	Chasnamanta, maicanpash chai tantamanta micushcapi, chai vinomanta upiashcapi, mana chuya shuncuyuc cashpa, Apunchicpac aichapi yahuarpi jatun juchata ruran.
46011028	Chairaicumanta, chai tantamanta chaira mana micushcapi, chai vinomanta chaira mana upiashcapi, caranlla ñaupacta ucupi tiyac Dios cushca yachaita ricuna canchic.
46011029	Micushpa upiashpa Apunchicpac aicha cashcata mana atipashpa, pai quiquinllata ñacarincapac micun, upian.
46011030	Chairaicu cancunamanta achca uncuc, sanpa tiyanun, maicancunaca huañunushca.
46011031	Ñucanchicllata allita tariparicpi, Apunchic ñucanchicta mana ñacachinmanchu;
46011032	shinapash ñucanchic yachancapac, ama ñucanchic huiñaipac ñacarinaman cai pachamantacunahuan richun nishpami, Apunchic ñucanchicta ñacachin.
46011033	Chairaicu huauquicuna, micuncapac tantarishcapi, chapanacuichic.
46011034	Maicanpash yaricai cashpa, paipac huasipi micuchun, ama chashna tantarinamanta Diospacpi ñacachi tucuncapac. Shuc imacunamantapash cancunata ricuncapac rishpami allichisha.
46012001	Huauquicuna, caita Dios cuyashcacunamanta cancunata yuyachini:
46012002	Cancuna chaira Diosta mana inic cashcapi cancunapac mana shimiyuc huacacunata ñausa shina catirayarcanquichic.
46012003	Ranti, cunan mana cashnachu Diospac Samaihuan. Diospac Samaihuan puric mana rimancachu: "Jesusta mana munanichu" nishpa, mana Diospac Samai paita rimachicpi.
46012004	Shuc runa caran laya Dios cuyashcata charincami, chashnapash shuc Samaillata chaita cuyacun.
46012005	Caran laya yanapana tiyan, shinapash tucui shuc Apunchicllata mincashca can.
46012006	Caran laya rurana ushaicuna tiyanun, ranti shuc Diosllata tucuita tucuicunapi ruran.
46012007	Caran runaman Dios cuyan paipac: Samaipac ushaita, chai runa shuccunata yanapancapac.
46012008	Maican runacunata Diospac Samai alli yuyaicunata rimachin; shuccunata, chai Samaillata Diospi pacara yachaicunata ricsichin.
46012009	Shuccuna, inina chasquinun chai Samaimantallata, ranti shuccunaca uncuccunata janpina ushaita chasquinun.
46012010	Shuccuna mancharicushiyanacunata rurana ushaita chasquinun, shuccunaca Diosmanta shamuc shimicunata yachachina ushaita chasquinun. Maicancuna, alli Samai, mana aili samai cashcata ricsina ushaita chasquinun; shuccunaca caran laya shimi rimana ushaita chasquinun; cuti shuccunaca chasquinun chai shimicunapi rimashcata atipachina ushaita.
46012011	Tucui chaicuna shuc Samaimantallata shamun, paimi caran runaman pai munashcata cuyan.
46012012	Shuc runa, paipac aichapi achca uchilla aichacunata charishpallata, shuclla aicha can. Chashnallata Cristo.
46012013	Tucui ñucanchic judio cashpa, griego cashpa, huatara cashpa, quishpira cashpa, shuc Samaillapita bautisai tucurcanchic shuc aichalla tucuncapac; chairapash tucuilla chai Samaimantallata upiachi tucurcanchic.
46012014	Runa mana shuc aichalla can, achca uchilla aichacunata charin.
46012015	Chairaicu, chaqui mashnapash mana maquichu cani, mana aichamantachu cani nishpa rimacpipash, aichamanta mana chican can.
46012016	Rinripash, mashna mana ñahuichu cani, chairaicu; mana aichamantachu cani nishpa rimacpipash, aichamanta mana chican can.
46012017	Tucui aicha ñahuilla cacpi, mana uyana ushanchicman. Tucui aicha rinrilla cacpi, mana mutquina ushanchicman.
46012018	Ranti Dios caran uchilla aichata pai allimi yuyashcapi churarca.
46012019	Shuc uchilla aichalla cacpi, runa mana tiyanman.
46012020	Allita yuyaricpi, achca uchilla aichacunata charishpallata, shuclla aicha canchic.
46012021	Ñahui, maquita "canta mana mutsunichu" mana rimana ushan; umapash, chaquicunata "cancunata mana mutsunichu" mana rimana ushan.
46012022	Rimacpi, ashtahuan yanca aichashitucuna ricuric, yalli mutsushca canun;
46012023	mana yapa mutsushca aichacunata, yapa sumacta churachinchic. Ranti pincaipac ricuric aichacunataca allita quillpanchic,
46012024	alli ricuriccunata mana quillpanchic. Ñucanchic aichamanta ashtahuan mana alli ricuriccunata, Dios jatunyachishca cancapac munashca;
46012025	chashna rurarca ñucanchic aicha ucupi ama chausirina tiyancapac, ashtahuan tucui uchilla aichapura ricurinuchun munarca.
46012026	Shuc uchilla aicha ñacaricpi, tucui shuccunapash ñacarinun; chashnallata, shuc uchilla aicha cuyai tucucpi, tucuilla cushiyanun.
46012027	Shina cacpi, cancuna Cristopac aicha canquichic, caran runa chai aichamanta uchilla aichami canquichic.
46012028	Dios munarca iniccuna ucupi apostolcuna ñaupac tiyancapac; chai huasha profetacuna; chai huasha yachachiccuna; chai huasha mancharicushiyanacunata ruraccuna, uncuccunata janpiccuna, yanapaccuna, pushaccamacunapash, chican shimicunata rimaccunapash tiyachun munarca.
46012029	Mana tucui apostol canun; mana tucui profeta canun. Mana tucuilla yachachic canun, mana tucuilla mancharicushiyanacunata rurac canun,
46012030	mana tucui uncuccunata janpina ushaita charinun. Mana tucuilla caran laya shimita rimac canun, mana tucui chai shimicunapi rimashcata atipachina ushaita charinun.
46012031	Chashna cacpi, tucuimanta ashtahuan alli Dios cuyashcacunata chasquina yuyaita cancuna charina canquichic. Ñucami cancunata ashtahuan alli ñanpita ricsichincapac racuni.
46013001	Tucui cai pachapi tiyac shimicunata rimashami, angelcunapac shimitapash rimashami, ranti mana llaquinata charishpa, antamanta campana tacacpi uyarishca shinallami casha.
46013002	Dios rimashcata runacunaman ricsichishami, paipac ucupi pacashca tiyashcacunatapash ricsishami, tucui imacunatapash yachashami, achca inina charishpa urcucunata cuyuchishami, ranti llaquinata mana charishpa, yancami casha.
46013003	Tsuntsucunaman tucui ñuca charishcata cuyashami, ñuca aichatapash rupachi tucuncapac cushami, chashnapash mana llaquinata charishpa, yanca rurashcallami canca.
46013004	Llaquinata charishca can llaqui tiyashcapi cushi canami; yapa alli shuncuyuc canami can; chiquicuita mana charinami can; mana yapa ushayucmi cani yuyanami can, mana jatunyanami can, mana pincai illac canami can, mana amupacllata yuyaric canami can; mana piñarinami can, chai piñarita mana huiñaipac huacaichinami can;
46013006	alli ruranamanta cushiyanami can; mana alli ruranamanta, mana.
46013007	Caimi llaquinata charishca can: Tucuimanta ñacarina, ima llaquipash tiyashcapi cushi cana, tucuita inina, tucuita chapana,
46013008	Llaquina maican punchapash mana chincarincachu. Profeta cana shuc puncha saquinuncami, cai pachapi tiyac shimicunapi ña mana rimanuncachu, pacashca yachaicunata ña mana mutsushunchicchu.
46013009	Pacashca yachaicuna, inina punchayachic shimicuna mana pactachishca mari canun,
46013010	pactachishca shamucpi, paicuna chincarinuncami.
46013011	Huahua cashpa, huahua shina yuyarircani, rimarcani, tariparcani; ranti rucuyashcapi, huashaman jichurihuarca tucui huahua shina cana.
46013012	Cunan, shuc rirpupi shina mana pasacta ricunchic; ranti shuc puncha ima shina cashcata pasacta ricushun. Cunan ñuca ricsishca mana pactachishca can, ranti shuc puncha ricsishami Dios ñucata ricsihuashca shina.
46013013	Cunan charinchic inina, chapana, llaquina; quimsa canun; shinapash cai quimsacunamanta "llaquina" ashtahuan yalli alli can.
46014001	Cancunapura llaquinacunata yuyarichic, chashnallata Dios cuyashcacunata tarinata yapa yuyarina canquichic, Dios ricsichishcacunata yachachina cuyaita ashtahuan yapa mashcaichic.
46014002	Chican shimita rimac runa, mana runacunata rimacun paita mana pipash atipashcaraicu, Diosta rimacun. Pai rimashca Diospac Samaimanta shamun, chaita mana pipash yachan.
46014003	Ranti, Dios rimachishcata yachachic, ininapi runacunata huiñachichicun, sinchicuchishcahuan, camachishcahuan.
46014004	Chican shimipi rimac runa, paillata ininapi huiñacun; ranti Dios rimachishcata yachachic runa, iniccunata huiñachicun.
46014005	Ñuca munaiman tucui cancuna chican shimipi rimana ushac cancapac; ranti ashtahuan yalli allimi canman tucui cancuna Dios rimachishcata shuccunata yachachiha; chaimi chican shimipi rimanamanta ashtahuan alli can; pai chican shimipi rimashcata atipaipac shimiman chinpachicpi alli can, iniccunata ininapi huiñashpa catincapac.
46014006	Chairaicu huauquicuna, ñuca cancunata ricucrishpa chican shimipi rimacpi, yanca ricucrishcalla saquirin; Dios ñucanchicmanta munashcata mana rimacpi, mana ima yachachinata cancunapi saquicpi, mana Dios rimachishcata yachachicpi, ima shina catina cashcata mana yachachicpi, yanca can.
46014007	Chashnallata, shuc pincullu, shuc huancar, mana caranlla chican uyarinata charic cashpa, mana yachai canman maican uyaricushcata.
46014008	Shuc macanacuipi, trompeta nishca pai rimanayashcata mana pasacta uyachicpi, mana pipash macarincapac shayarinmanchu.
46014009	Chashnallata cancunapipash tucun: cancuna mana atipaipac shimicunata rimacpi, mana pipash yachancachu imata rimanayashcata. ¡Chashnapi huairatami rimacunquichic!
46014010	Cai pachapi achca rimaicuna tiyanun, caran runa paipac quiquin rimaipi uyan.
46014011	Ranti shuc runa ñuca mana yachashca shimipi rimahuacpi, chai runapac chican cani ñuca, paipash chashnallata chican ñucapac.
46014012	Chairaicu cancuna, Dios cuyashcacunata yapa munacunquichic, achcata tupaichic ninimi, shinapash tarinami canquichic Diosta iniccunata ininapi sinchicuchiccunata.
46014013	Chairaicullata, chican shimipi rimac runa Diosta mañachun, pai rimashcata tucuicunata atipachina ushancapac.
46014014	Chican shimipi ñuca Dios-huan rimaricushcapi, ñuca samaihuan Dios-huan rimaricuni, ranti ñuca yuyai chican saquirin.
46014015	¿Chashnapi imatami rurasha? Dios-huan rimaricushcapi, Dios cushca samaihuan rimarina cani, shinallata ñuca yuyaihuanpash. Ñuca samaihuan taquina tucuni, shinallata ñuca yuyaihuanpash.
46014016	Canpac samaillahuan can Diosta chacchacushcapi, shuc mana alli atipac runa uyacushpa, Diosta mana canhuan pacrachunata ushan, can rimashcata mana atipashcaraicu.
46014017	Can Diosta pacrachucushca yapa allimi canca, ranti chaishucta ininapi huiñachichincapac mana yanapancachu.
46014018	Diosta pacrachunimi chican rimaicunata tucui cancunamanta yalli rimac cashcaraicu; ranti Diospac huasipi atipaipac shimicuna pichcallatami rimasha, chashnami runacunata yachachina ushasha chunca huaranca chican shimihuan rimashcamanta yalli.
46014020	Huauquicuna, huahua shina yuyanata jichuichic. Mana alli ruranapi shuti huahua shina caichic; ranti cancuna yuyarinapi rucu caichic.
46014021	Dios quillcashca shimipi quillcara tiyan: "Cai runacunata chican shimicunapimi rimasha, shinapash mana uyahuanuncachu, Apunchic riman".
46014022	Shina cacpi, chican shimipi rimana mana inina munaccunapac cari; iniccuriapac, mana. Ranti Dios rimachishcata ricsichina iniccunapac can; mana iniccunapac, mana
46014023	Iniccuna tantarishcapi tucuicuna chican shimipi rimacucpi, shuc mana alli atipac, mana inic runa imapash yaicushpa, tucuillami nuspa tucushpa juntaranquichic yuyanca. Ranti, tucuilla Dios rimachishcamanta rimaricushcapi, shuc mana inina munac runa, mana alli atipac runa imapash yaicushpai, pai juchayuc cashcata ricsirincami; chaipimi paillata tariparinca tucuicuna rimacushcata uyashpa.
46014025	Chashnami paipac shuncu ucupi pacashcacuna tucuipac ñaupacpi ricurinca, paica cuncurishpa Diosta chacchahca; chaipi shuti pai allipacha yachanca Dios jinu cancuriahuan tiyacushcata.
46014026	Tucui ñaupa rimashcamanta cai tiyan: Cancuna tantarishcapi, maicancuna Diosman taquina ushan; shuccuna yachachinuchun Dios caranman rimashcata ricsichishpa; mana cacpi chican shimipi rimashpa imapash, mana cacpi chai chican shimipi rimashcata atipachishpa imapash; shinapash tucui chai tucuicunapac allipac cachun:
46014027	Chican shimipi rimana tiyacpi, ishcai, quimsa runalla rimanuchun shuc shuc; chairapash, shuc runa chai chican shimipi rimashcata yachashca shimiman chinpachina can.
46014028	Iniccunamanta mana pipash chican shimipi rimashcata chinpachina ushac tiyacpi, chican shimipi rimanata saquinuchun, chaipac rantimanta caran runa ucupi yuyarichun, Dios-huanpash rimarichun.
46014029	Chashnallata Dios rimachishcata huillaccunapash ishcai, quimsalla rimanuchuri shuc shuc shuccunaca yuyarinuchun rimashcamanta.
46014030	Ranti shuc chaillapita tiyacuc runata Dios rimachicpi, rimacuc runa upallayachun.
46014031	Chashnami tucuilla shuc shuc; Dios paiman rimashcata ricsichinata ushan, tucuilla yachashpa ñaupacman catina ushancapac.
46014032	Dios ricsichishcata yachachiccuna paicunallata allita ricsichishpa catinuchun,
46014033	Dios alli causaipac Dios cashcaraicu, mana pantachinayac. Diospac ranacunapac yachaita catishpa,
46014034	tantarinacunapi huarmicuna chunlla tiyana canun, paicuna mana shuc shimi rimana nishcaraicu. Dios quillcashca shimipi rimashca shina, cari rimashcallata pactachina canun.
46014035	Imtapash yachana munashpa, carita huasipi tapuna canquichic, shuc huarmi tantarinapi rimana mana aili cashcaraicu.
46014036	Diospac Cushi Shimi mana cancunapacpi callarishcata. mana cuncarina canquichic, mana cancunallachu chaita chasquircanquichic.
46014037	Maicanpash profeta cani yuyashpa imapash, mana cacpi, Diospac Samaimanta yachaita chasquishcata yuyashpa imapash, cai ñuca quillcacushca Apunchic rurainishca cashcata yachanca.
46014038	Pai mana yachana munacpi, paimi yachan!
46014039	Shina cacpi, huauquicuna, Dios rimachishcata huillana yuyaita yapa charichic, chican shimipi rimanata ama jarcaichicchu;
46014040	ima shina cacpipash, tucuita chuya shuncuhuan, cuscata ruraichic.
46015001	Huauquicuna, cunan cancunata yuyachini Diospac Cushi Shimita cancunaman ñuca yachachishcamanta. Paita chasquishca huashami, cunan cancuna sinchicushpa chaipi caticunquichic.
46015002	Chai Cushi Shimiraicu cancuna quishpichishca canquichic, cancuna sinchicushpa chaita catishpa; mana sinchicushpa, yancamanta inishcanquichic.
46015003	Ñaupac ñuca chasquishcata cancunaman yachachircani. Ñucanchic jucharaicu Cristo huañushcata yachachircani, Dios quillcashca shimipi rimashca shina;
46015004	paita panpanurca; quimsa puncha huasha Dios quillcashca shimipi rimashca shina causarirca;
46015005	causarimushpa Pedroman ricurirca, chai huasha chunca ishcai apostolcunaman.
46015006	Huasha; pichca pacha yalli runacuna tantarishcapi tucuicunaman ricurirca, achca paicunamanta chaira causaranun, ranti maicancunaca huañunuscha.
46015007	Huasha manapash unaipi Santiagoman ricurirca, chai huasha tucui yachachishcacunaman,
46015008	Puchucaipi, ñucatapash ricurihuarca, ñuca chaira huachana mana pactarishcapi pacarishca huahua cani.
46015009	Tucui apostolcunamanta quipami cani, mana ailichu ñuca apostol rimai tucuncapac, iniccunata piñashpa japic mari carcani.
46015010	Ranti Dios ñucahuan alli cashcaraicu cunan ñuca cashca cani; Dios ñucata mana yancalla llaquihuashcachu. Rimacpi, tucui paicunamanta yalli rurashcani; mana ñucachu rurashcani, Diosmi, pai ñucata llaquishpa yanapahuasticai.
46015011	Allita rimacpi, ñuca paicunapash chai Cushi Shimillatata rimanchic, cancunaca ñucanchic rimashcata inishcanquichic.
46015012	Cunan ricushun, Cristo huañushcamanta causarimushcata ñucanchic yachachinchic; shina cacllapita, cancunamanta maicancuna huañushcacuna mana causarinunchu rimanquichic.
46015013	Huañushcacuna causarina mana tiyacpi Cristopash mana causarishcachu;
46015014	Cristo mana causarishca cacpi, ñucanchic yachachicushca yanca can, cancuna inishcapash mana imapac alli can.
46015015	Chashna cashpa, ñucanchic Diosmanta llulla ricuyac canchicman, rimarcanchic mari Dios Cristota huañushcamanta causachishcata; yachacpica mana causachishca, huañushcacuna mana causarina shuti cacpi.
46015016	Huañushcacuna mana causarina cashcacpi, Cristopash mana causarishcachu;
46015017	Cristo huañushcamanta mana causarishcapi, cancuna inishca yanca can: chaira juchapi causacunquichic.
46015018	Chashna cacpi, Cristota inishpa huañushcacunapash chicapacmi chincarinushca.
46015019	Cai causaillapi. Cristota chapashpa, tucuicunamanta yalli llaquipac runami canchic.
46015020	Ranti shuti pachami Cristo huañushcamanta causarimushca. Paimi ñaupac pucucpi pallashca muyu shina can: huañushcamanta causarinapi tucuicunata ñauparca.
46015021	Shuc runaraicu cai pachaman huañui pactamushca shina, chashnallata shuc runaraicu huañushcamanta causarina pactamurca.
46015022	Adanpi tucui huañushca shina, chashnallata Cristopi tucuicuna causaita charinunca.
46015023	Shinapash caranlla paipac pacha pactashcapi: Cristo tucuimanta ñaupac; huasha, Cristo ticramucpi; paita caticcuna.
46015024	Tucurina chaipi shamunca, Cristo apucunata ushaicunatapash yallishpa, Dios Yayaman cai pachata cuna puncha.
46015025	Cristo amu causana can tucui paita chicniccuna paipac chaqui ucupi urmanacama;
46015026	puchacaipi paita chicnic huañuimi yalli tucuncami.
46015027	Dios tucui imacunata paipac chaqui ucupi churashcaraicu. Shinapash chaqui ucupi churashca saquirishcami rimashcapi, Diosllata mana chaqui ucupi saquirircachu, ashtahuan paimi tucui imacunata Cristopac chaqui ucupi churashca.
46015028	Ña tucui Cristopac chaqui ucupi churashca cacpi, chaipi Cristollata, pai Churi cashpa, Diosman curinca. Chashnami Dios tucuicunapi tucui canca.
46015029	Mana chashna cacpi, huañushcacunaraicu bautisariccuna yancamantami ruranunman. Huañushcacuna mana causaricpi, ¿allichu canca paicunaraicu bautisarina?
46015030	¿Allichu ñucanchic caran pachapi huañunalla mayanpi causana?
46015031	Ari, huauquicuna, caran puncha ñucapash huañuñalla causani. Cai shutimi can, Apunchic Jesucristopi cancuna inishcaraicu ñuca cushiyashca shina.
46015032	Efesopi pumacunahuan macarishcanimi, ¿chaimanta imallapash japishcanichu? Huañushcacuna mana causarina tiyacpi, ¿imanata maicancuna rimanun: "Micushunlla, upiashunlla, cayaman huañunami canchic"?
46015033	Ama umachi tucuichichu. Caita maicancuna rimanun: "Mana alli mashicuna alli yachaicunata huacllichinun"
46015034	Alli yuyaihuan causanaman ticrashpa, ña ama juchallichicchu, cancunamanta maicancuna Diosta mana ricsinquichic mari. Caita rimanimi cancunata pincachinaraicu.
46015035	Maicanpash tapunquichicmi: ¿Ima shina huañushcacuna causarinunca? ¿Ima shina aichahuan jatarinunca?
46015036	Yuyai illac canqui chashna tapuncapac. Can tarpucpi, muyu huañuna can yurashitu causaita charina ushancapac.
46015037	Tarpushcapi, mana huiñana yurata satinchic, muyutami tarpunchic, trigo muyu cacpi, ima muyutapash.
46015038	Chai huasha Dios pai munashca stiina ricuricta ran, caran muyunanta quiquin yurata surcun.
46015039	Mana tucui aicha chaipuralla canun; runapac aicha shuc can, huacracunapac shuc, pishcucunapac shuc, yacu aichacunapac shuc.
46015040	Chashnallata, jahua pachapi cuillurcuna tiyanun, chai pactiapi aichacuna tiyanun; ranti cuillurcuna paicunapac quiquin sumac ricurishcata charinun, caimanta aichacunapash quiquin paicunapac sumac ricurishcata charinun.
46015041	Inti llinpiyashca, quilla llinpiyashcamanta cuillurcuna llinpiyashcamantapash chican can; paicuna cuillurpura llinpiyashcapash caranpac chican can.
46015042	Huañushcacuna causarinapi chashnallata tucun. Ismunata panpahchic; ranti mana ismuna causarimun.
46015043	Panpashcapi millaipac can; causarimushcapi jatunyachishca can. Panpashcapi sanpa can; causarimushcapi sinchi can.
46015044	Huañuc aicha panpai tucun; huañushcamanta causarishcapi huiñaipac samaiyuc can. Shuc aichayuclla aicha tiyacpipash, shuc samaiyuc aichapash tiyan.
46015045	Dios quillcashca shimipi cashna riman: "Tucuimanta ñaupac runa, Adan stiutiyuc, causaiyuc aicha carca"; ranti puchucai Adan, causachie samai can.
46015046	Shinapash, samai mana ñaupacchu can, aichami ñaupac can, chai huashami samai can.
46015047	Ñaupac runa, allpamanta rurashca cashpa, cai pachamanta can; ranti quipa runa jahua pachamanta can.
46015048	Tucui cai pachamanta runa, chai allpamanta rurashca runa shina canun; ranti jahua pachamantacuna, chai jahua pachamanta runa shina canun.
46015049	Cunan allpamanta rurashca runa shina ricuric canchic, chashnallatami huasha jahua pachamanta runaman ricurishun
46015050	Caita rimani, huauquicuna, jahua pachapi mana yaicuna ushancachu aichamanta tullumanta cashca; chashnallata ismunaca mana ismuc mana tucuncachu.
46015051	Cai pacara shimita yachanuchun munani: Mana tucui huañushunchu, ranti ña pacha pactarishcapi, tucuillami
46015052	shuc laya tucushunchic, ñahui pin rashcapi, huama puru puchucai uyarishcapi. Huama puru uyarincami, huañushcacunaca mana cuti huañuncapac causachishcami canunca. Ñucanchicca shuc laya tucushcami saquirishun.
46015053	Ñucanchicpac ismuc aicha ña mana ismuc tucunca; ñucanchicpac huañuc aicha ña mana huañuc tucunca.
46015054	Ñucanchic ismuc aicha ña mana ismuc tucushcapi, ñucanchic huañuc aicha ña mana huañuc tucushcapi, chaipimi Dios quillcashca shimipi rimashca pactarinca:
46015055	"Chicapac huañui yallishca saquirinca". "¿Huañui, can yallishca tiyanchu? ¿Huañui, canpac tucsina maipita can?".
46015056	Huañuipac tucsina juchami can, camachic quillcami juchaman ushaita curca.
46015057	Chairaicu Diosta pacrachushun, paimi Apunchic Jesucristopi ñucanchicman yallinata cun.
46015058	Chashnamanta, huauquicuna, ama sanpayashpa sinchicuichic, tucui pachapi Diospac ruranapi llancaichic; cancuna yachanquichic Apunchic-huan pacta rurashca mana yanca llancashca tucun.
46016001	Inic huauquicunata yanapancapac cullquita pallanamanta nicpi, Galaciamanta iniccunaman ñuca rimashcata cancunapash pactachichic.
46016002	Domingo punchacunapi, cancuna huacaichina ushashcata caranlla chicanman churaichic, ama ñuca pactashcapi cullquita pallacuncapac.
46016003	Ñuca pactashpa, cancuna acllashca runacunatami Jerusalenman quillcahuan cachasha, chaipi tiyac huauquicunapacman cancuna pallashca cullquita apashpa rinuchun.
46016004	Ñucapash rina tucucpi, ñucahuanmi paicuna rinunca.
46016005	Ñuca ricpica Macedoniata rina cani; Macedoniata rishca huasha, Corintopimi pactasha.
46016006	Unainayata imapash cancunahuan saquirishami, mana cacpi tucui tamia pacha imapash quiparishami; chaimanta maimapash rina cacpi, cancuna yanapana ushahuanquichic.
46016007	Mana ricushpalla rinayanichu, Apunchic munacpi, ashtahuan cancunahuan unainayata saquirishami yuyani;
46016008	ranti Pentecostes punchacama Efesopimi saquirisha,
46016009	chaipimi Apunchicpacta alli llancana tiyanca rahuan, achcata rurasha yuyani, ñucata chicniccuna achca juntaracpipash.
46016010	Timoteo cancunaman pactacpi, ama chicanlla ricunquichichu, paipash ñuca shinallata Apunchicpac ruranapi llancacushcata yuyarichic.
46016011	Shina cacpi, ama pipash cancunamanta piñashcahuan paita ricuchun; ashtahuan pai puricushcapi yanapaichic ñucata ricuc shamuhuachun, ñuca chaishuc huauquicunantin paita chapacunchic mari.
46016012	Ranti huauqui Apolota yapa rimashcanimi, huauquicunahuan rishpa cancunata ricucrichun; chai ucu rincapac mana munarca. Huashami pai rinca racun.
46016013	Ñahuita allita pashcashpa causaichic, inina sinchi cachun cancunapi. Cari caichic, sinchi tucushpa.
46016014	Tucui imatapash rurashcapi, llaquishcahuan ruraichic.
46016015	Huauquicuna, cancuna yachanquichic ima shina Acayapi, Estefanas paipac aillucunantin, tucuicunata ñaupashpa Diospac Cushi Shimita uyarca, chai huasha shuc huauquicunata yanapanurca paicunapash inina charinuchun nishpa.
46016016	Paicunata uyapaichic rimani, tucui cai ruranapi llancaccunatapash uyaichic.
46016017	Estefanas, Fortunato, Acaico shamushcaraicu yapa cushiyani, cancuna illashcapi
46016018	ñuca causaipi cushichihuanushca, cancunatapash cushichinushca. Chashna runacunata llaquina canquichic.
46016019	Asiamanta iniccuna cancunata yapa yuyarinun. Aquila, Prisca tucui paipac huasipi tantariccunantin Apunchicpi cancunata yuyarinacun.
46016020	Tucui huauquicuna cancunamanta yuyarishcata chasquichic. Cancuna yachai muchanacushcahuan yuyarinacuichic.
46016021	Ñuca, Pablo, cancunaman yuyarishcata quiquin ñuca maquihuanmi quillcani.
46016022	Maican runapash, Apunchicta mana llaquishpa, maldisiashca cachun. ¡Apunchic, shamui!
46016023	Apunchic Jesuscristo paipac cuyaita cancunapi tallichichun.
46016024	Ñuca cancunata Cristo Jesuspi llaquishca cancunahuan cachun.
47001001	Ñuca, Pablo, Dios munashcaraicu Jesucristopac apostol cani. Ñuca huauqui Timoteontin cai pancata quillcacuni, Corinto llactapi tiyac iniccunaman Acayapi tiyac tucui Diospac runacunamanpash.
47001002	Ñucanchicpac Yaya Dios Apunchic Jesuscristontin, paicunapac cuyaita alli causaitapash cancunapi tallichinuchun.
47001003	Apunchic Cristo Jesuspac Yaya Dios bendisiashca cachun, paimi ñucanchicmanta llaquiric Yaya can, llaquirishcapi cushiyachic can.
47001004	Tucui llaquicunapi ñucanchicta cushichin, ñucanchicpash shuccuna llaqui charishcapi cushichina ushancapac, pai ñucanchicman cushca cushillahuata.
47001005	Cristopac ñacarina ñucanchicpi sinchi pactamucpi, ñucanchic paihuan ñacarinchic, chashnallata Cristoraicu cushiyana ñucanchicman juntarimun.
47001006	Ñucanchic ñacarinchicmi cancuna cushichinata quishpinata charichun nishpa; Dios ñucanchicta cushichicpi, cancunapash cushita charincapac can, ñucanchic shina sinchi llaquicuna charishcapi, sinchicushpa ñacarina ushancapac.
47001007	Cancunamanta achcatami chapanchic, ricushcanchic mari ima shina ñucanchichuan ñacarinquichic, chairaicullata Diosmanta shamuc cushichinata chasquina canquichic.
47001008	Huauquicuna, Asiapi chai tucui ñacarinata charishcamanta cancunata yuyachini. Mana ushaipac sinchi llaquicuna tiyanurca, ñalla causana yuyaipash tucurircami.
47001009	Huañuncapac saquishca shinami yachirca. Chashna tucushcapi yacharcanchic, ima shina sapalla mana ushanchic ima ruranapipash, ranti huañushcacunamanta causachic Dios yanapashcahuan ushanchic.
47001010	Diosca chashna ña huañunamanta quishpichirca, huashamanpash ñucanchicta quishpichishpa catincami.
47001011	cancuna Diosta mañashcahuan yanapacpi. Ñucanchicraicu achcacuna Diosta mañanucpi, chashnallatami achcacuna Diosta pacrachununca ñucanchicta yanapashcaraicu.
47001012	Caimi cushichihuan: cai pachapi tiyacushpa chuya shuncuhuan, cusca rurashcahuan causashcanchic, cancunahuanca ashtahuan alli. Mana ñucanchic shuncumantachu chashna causashcanchic, Dios llaquishpa yanapacpimi chashna causashcanchic.
47001013	Ñucanchic quillcashcacunapi cancuna uyashca, cancuna atipashca tiyan. Allita cancuna atipancapacmi munani,
47001014	cunancama atipashca shina, Apunchic Jesus ticramushcapi achcatami cushiyanquichic ñucanchicmanta, ñucanchicpash cancunamanta cushiyashca shinallata.
47001015	Chashna tucuncami yuyashpa, ñaupa cancunata ricucrisha yuyarcani, chashna cancunata ishcai cuti ricucriman carcani;
47001016	Macedoniaman rirashcapi cancunata ricusha yuyarcani; ticracushcapi, cutillata cancunata ricusha yuyarcani. Chaipi cancuna yanapahuanquichicman carca Judeaman ticramuncapac.
47001017	¿Mana allita yuyarishpachu chashna rinata munarcani? Ama ishcai shimiyucmi yuyahuanquichicchu, "ari" "mana" chaillapita nishpa.
47001018	Diosllata yachan, ñuca cancunata mana ishcai shimihuan rimashcata.
47001019	Ñuca, Silvano Timoteontin cancunata ricsichishca Diospac Churi Cristo Jesus shuc shimillami can mana ishcai. Cristo Diospac "Ari" can,
47001020	paipi (Cristopi) tucui Dios cusha nishcacuna pactarinun. Chairaicu, Diosta chacchashcapi, "Chashna cachun" rimanchic, Cristo Jesusraicu.
47001021	Diosllatami ñucanchicta cancunantin Cristoman llutachishpa sinchiyachin, paillata ñucanchictapash acllarca,
47001022	Pai ñucanchicta jahuirca quiquin paipac unanchahuan, Diospac Samaita ñucanchic shuncu ucupi churarca; ñucanchic japinca rashcata ricuchincapac.
47001023	Ñaupa yuyarishca shina chaira Corintoman mana rishcanichu; Diospash yachanmi cancunata yapa yuyarishcaraicu mana rishcata.
47001024	Huashalla cancunapac inina imana caticushcata ricushpa mana purinayanchicchu, cancunapac inina ña pacta sinchi can; ashtahuan cancuna cushi causancapacmi yanapanayani.
47002001	Chairaicu, cancunata cuti ricucrishcahuan llaquichina cashpa, mana rircanichu,
47002002	Caricunata ñuca llaquichicpi, ¿cancunamanta chicancuna cushiyachihuanuncachu? Cancuna, ñuca llaquishcacunallami cushiyachihuanquichic.
47002003	Chairaicu quillcarcanilla cancunaman, cancunaraicu llaquirina cashpa mana rircani, ashtahuan cancuna cushiyachihuariami cariquichic, Ñuca yacharcanimi cancunapash ñucahuan cushiyanata,
47002004	ranti chai pancata cancunaman quillcacushcapi, achcata yuyarishcahuan llaquirishpa huacarcani. Shinapash, mana cancunata llaquichincapacchu quillcarcani, ashtahuan cancuna ñuca yapa llaquishcata ricsinuchun nishpami quillcarcani,
47002005	Ñucata llaquichic runa mana ñucallatachu llaquichihuashca, ama yapalla paita juchachincapac, cancunatapash ansata llaquichishcami
47002006	Cancuna piñashpa camachishcahuan ña chai runata alli tuputami ñacachishcanchic rimani.
47002007	Cunan, chai juchamanta quishpichishpa, yanapana canquichic, yanca, rashpa yapalla llaquirishpa chicapac chincarinca imapash.
47002008	Chairaicu cancunata mañani cuti llaquishca ñahuihuan paita ricuichic.
47002009	Ñaupallata cai layamanta cancunata quillcarcani, ¿ushanquichicchu, manachu ushanquichic imata, ñucanchic camachishcata pactachincapac?
47002010	Shina cacpi, imamantapash shuc runata cancuna quishpichicpi, ñucapash paita quishpichinimi. Quishpichishami paita imamantapash quishpichina tiyacpi, cancunapi yuyarishpa Cristopac ñaupacpi.
47002011	Chashnami supai ñucanchic ucupi mana imatapash rurana ushanca, yachanchic pai ima shina ñucanchic pantancapac chapacushcata.
47002012	Cristopac Cushi Shimita ricsichincapac Troas llactaman pactashcapi, Apunchicraicu llancana pailla tiyahuarca.
47002013	Ranti, ñucanchic huauqui Titota mana tarishcaraicu mana cushi carcani. Chairaicu, paicunamanta llucshishpa Macedoniaman rircani.
47002014	Diosta pacrachuni Cristo Jesus atinapi ñucanchicta llutachishcaraicu, ñucanchicraicu paipac Cushi Shimita runacunaman ricsichin, sumac ashnaita tucuicunapi tallichishca shina.
47002015	Ñucanchic, Cristomanta Diosman sumac sicac ashnai shina canchic; chai ashnai, quishpiccunapi, chicapac chincariccunapi, tucuicunaman pactacun.
47002016	Chicapac chincariccunapac, chai ashnai huañui can, ranti quishpiccunapac, causaita cun chai sumac ashnai. ¿Yachanquichicchu picunami caita rurana ushanun?
47002017	Diospac Shimita, maicancuna rurashca shina, mana catunchicchu; cusca shimita Diospac ñaupacpi rimanchic, pai mincashcacuna mari canchic, Cristohuanpash ilutarishca mari canchic.
47003001	Cancunaman caita rimashpa, ¿cuti ñucanchillata jatunyashpami rimaranchicchu yuyanquichic? ¿Nucan-chicmanta alli rimac quillcatachu ricunata munanquichic?, ¿cancunatachu mañashun, maicancuna rurashca shina?
47003002	Cancunallatami ñucanchicmanta alli rimac quillca canquichic: ñucanchic shuncupi quillcashca quillca, paita tucui ricsinun, tucui ricuna ushanun.
47003003	Mana pantai can cancuna Cristollata quillcashca quillca cashca, ñucanchic maquihuan cushca; cai quillca mana jahuinahuan quillcashcachu, causac Diospac Samaihuan quillcashcami; chai quillca mana rumi palapi quillcashcachu can, runacunapac; shuncupi quillcashcami.
47003004	Diospac ñaupacpi, Jesucristo yanapashcahuan, chai chashna cashcata yachanchic.
47003005	Mana ñucanchicpac quiquin ushaihuanchu ñucanchic rashcata ruranchic, tucui ñucanchic rurana ushashca Diosmanta shamun,
47003006	paimi ushaita ñucanchicman cushca, mushu cunacushca shimita yanapana ushancapac, mana quillcapi cushca, Samaimantami shamuc. Camachic Quillca huañuchic mari can, ranti Diospac Samai causaita cun.
47003007	Cai rumi palacunapi quillcashca Camachic Quillca mana ushaipac llinpic-huan shamurca, Israel runacuna Moisespac ñahuita mana ricuc ushacta carca, yapa chiuclla cashcaraicu. Shinapash chai llinpic uchpayashpa tucurina carca. Cuti chai Camachia Quillca huañuchic cashpallata achca jatunyachishca shamurca;
47003008	cunan, ¡ima shina jatunyachishca chari canca Diospac Samaimanta shamuc mushu cunacushca shimita ricsichina!.
47003009	Rimacpi, ñucanchicta huañuchincapac Camachic Quillca cashpallata jatunyachishca shamurca, ¡mai jatunyachishca chari canca Dios ñucanchicta juchacunamanta pichashcata ricsichishca!
47003010	Camachic Quillca jatunyashca uchillami saquirin cai shuc-huan yuyaricpi, cai yapa jatonyachishca mari can.
47003011	Tucurina cashpallata jatunyachishca carca, ashtahuan yalli jatunyachishca mari canca chicapac causana.
47003012	Caita chapaccuna cashpa mari, mana manchashcahuan rimanchiclla.
47003013	Mana Moises shina ñahuita llachapahuan quillparinchicchu, llinpic huañurashcaca Israel runacuna ama ricuncapac.
47003014	Ranti paicuna mana atipanurca, chaira cunanpash, Camachic Quillcata ricushcapi, chai quillparacllata paicunata mana atipachiti, paicuna mana anchuchi tucunushca quillpacucta, chaica Cristoraicullami anchuchi tucurica.
47003015	Cunan punchacama; paicuna Moisespac quillcata ricushcapi, paicunapac yuyaita shuc llachapa quillpacun.
47003016	Ranti shuc runa Apunchicman shuncuhuan ticracpi, chai quillpacuc llushpirin.
47003017	Apunchicca Samai cashcaraicu, Apunchicpac Samai tiyashcapi, chaipi tiyan quishpira causana.
47003018	Chairaicu tucui ñucanchic, ñahuipi quillpacucta ña anchuchishcacuna, shuc rirpupi shina Apunchic jatunyashcata ricuchic canchic, quiquin paipac ricchai canchic, pai jatunyashcata ñucanchicpash ashtahuan charinchic, Apunchic munashcaraicu, pai Samai can.
47004001	¿Chairaicu mana sanpayanchic, Dios ñucanchicmanta llaquinata charishpa, cai llancanata ñucanchicman miricashcaraicu.
47004002	Ñucanchicmanta jichushcanchic pacallapi pincaipac ruranacunata; Diospac shimi yachachishcapi, mana umachinchic, mana llullanchic. Ashtahuan shuti shimillata rimanchic, chashnami Diospac ñaupacpi maican runapash ñucanchic alli cashcata yachanunca.
47004003	Ñucanchic yachachishca Cushi; Shimi, ¿shuti pacha mana atipaipac cari chicapac chincariccunapaclla.
47004004	Paicuna ininata mana charishcaraicu, cai pachamanta dios paicunapac yuyaita mana atipacta rurashca, ama paicuna ricunuchun jatunyachishca Cristopac Custi Shimipac llinpic achicta, pai Diospac ricchai mari can.
47004005	Mana ñucanchicmantachu yachachinchic, Jesucristo Apunchic cashcatami yachachinchic, ñucanchicca Jesusta muchashcaraicu cancunata yanapacllami canchic.
47004006	Yana ucumanta achicta surcuc Diosllatami, ñucanchic shuncupi achicta churashca, Dios jatunyashcata chai achic-huan ricuna ushanchic, Jesucristopi rirpupi shina ricuricucta.
47004007	Cai Diosta ricsina ushaita ñucanchic aichapi charinchic, cai aicha allpa manca shina can chai jatun ushai Diosmanta shamushcata ricsichincapac, mana ñucanchicmanta.
47004008	Chashna, achca llaquicunayuc cashpapash, ñaupacman riranchiclla; achca yuyaricuna tiyacpipash, shinapash mana sanpayanchicchu.
47004009	Piñashpa japinucpipash, mana jichushcachu canchic; urmachishpapash, mana huacllichinunchu.
47004010	Maimanpash rishcapi, Jesuspac huanuita ñucanchic aichapi apai cachanchic, paipac causaipash ñucanchicpi ricurincapae.
47004011	Causacushpa, ñucanchic Jesusraicu huañunalla causanchic, paipac causai ñucanchic huañuna aichapipash ricurincapac.
47004012	Chashnami, ñucanchicman huañui shamucpi, ranti cancunaman causai pactan.
47004013	Dios quillcashca shimipi riman: "Inina tiyahuacpi, chairaicu rimarcani". Chairaicu ñucanchicpash, chai shinallata inina charishpa, ininchic rimanchicpash.
47004014	Ñucanchic yachanchic, Apunchic Jesusta huañushcamanta causachic Diosllata, ñucanchictapash paihuan causachina cashcata; chai huasha tucui cancunahuan pacta, paipac ñaupacman pushanca.
47004015	Tucui caicuna cancunapac allipac tucushca, Dios cuyashcacunata achcata chasquishcamanta, chashnallata achcacuna Diosta pacrachunuchun, Diosta jatunyachishpa.
47004016	Chairaicu mana sanpayana canchic. Ñucanchic jahua ricuric aicha rucuyaracpipash, ranti ñucanchic ucupi caran puncha ashtahuan maltayaranchic.
47004017	Cai causaipi ñucanchic ansa ñacarishca mana unai tucurin; ranti chaimanta huiñaipac jatunyanata chasquinchic, yalli jatun achcapash can chai.
47004018	Ricuipac cashcapi ña ñucanchic ñahuita mana churanchic, mana ricuricpi ashtahuan churanchic, tucui ricuric imacuna tucuric cashcaraicu; ranti mana ricuriccunaca huiñaipac tiyana canun.
47005001	Cai pachamanta huasi shina canchic, shuc mana unaita causancapac rurashca tanpu shina; ranti ñucanchic yachanchic, cai tanpu tularicpi, jahua pachapi Dios ñucanchicpata mana ismuc huasita allichishpa charishcata; chai huasi mana runa maqui rurashcachu can,
47005002	Chairaicu cai cunan causacushca huasipi; tiyacushpa llaquirinchic; ña rina munanchicman jahua pacha huasiman,
47005003	paita ñucanchic shuc churanata shinami, churarishun; ama llatan ñucanchic saquirincapac.
47005004	Cai tanpupi cashpa llaquirishpa causanchic, llatanai tucunata mana munanchicman, ashtahuan churarashca jahuapi churachi tucunata munanchicman, cai huañuc aicha mushu causaipi yaicurishca saquirichiin.
47005005	Dios ñucanchicta chaipac ailichirca, ñucanchic japina cashcata ricuchishpa paipac Samaita ñucanchicman curca.
47005006	Chairaicu mana manchashcahuan imatapash ruranchic. Yachanchic cai aichapi causacunacama caru llactapi shina causacushcata, Apunchicmanta caruyashca.
47005007	Cunan paita mana ricuna ushanchic, inina sinchicuchishcahuan causanchic;
47005008	shinapash mana manchashpa causanchic, ranti alli canman cai aichamanta llucshishpa, ña Apunchicpac ñaupacman rina.
47005009	Chairaicu tucui pachapi Apunchicta cushiyachinata munanchic, cai aichapi causacushcapi, paimanta llucshishcapi imapash.
47005010	Tucuicuna Cristopi taripai tucuna canchic, caranlla pai causacushpa rurashcamanta chasquincapac.
47005011	Chashna, Diosta yupaichana cashcata yachashcaraicu, runacunatapash chaita ricsichinata munanchic. Dios ñucanchicta yapa allita ricsin, cancunapash ñucanchicta ricsincapac munani.
47005012	Mana cuti ñucanchicraicu rimancapacchu callarishcanchic; ashtahuan ñucanchicraicu cancuna cai cutillapash cushiyanuchun nishpami can, cancuna jahua ricuchishcallahuan mana shuncu ucupi tiyashcallahuan jatunyaccunata cutipana ushancapac.
47005013	Ñucanchic nuspa cacpi, Dios ñucanchicta uyachun, ranti alli yuyaihuan rimacpi, chaica cancunapacmi can.
47005014	Cristopac cuyai ñucanchic causaita pushacun, shuc runa tucuicunaraicu huañushcata chashnamanta tucuicuna huañushcata yachashpa.
47005015	Cristo tucuicunamanta huañurca, cunan causaccuna ama quiquinpacllata causanuchun; paipac canuchun; paicunaraicu pai huañushca huasha causarirca.
47005016	Chairaicu, ñucanchic mana pitapash cai pachamanta yuyaihuan taripanchic; ñaupa ima chari Cristomanta panta yuyaita charircanchic, cunan ña paimanta mana chai yuyaita charinchic.
47005017	Chairaicumanta, Jesucristohuan llutarishca runa mushu runa can: chai runapac causai tucurirca; cunan tiyac mushu can.
47005018	Tucui caita Dios rurarca; Diosllata Cristoraicu ñucanchicta paihuan allichirca; paillata tucui runacunata paihuan allichincapac ñucanchicta mincarca.
47005019	Rimacpi, Cristopi Dios cai shimita runacunaman ricsichincapac mincarca.
47005020	Chashnamanta, Jesucristopac cachashcacuna canchic, Diosllata ñucanchic shimihuan cancunata rimacun. Chairaicu, Cristopac shutipi "Dios-huan alliyaichic" rimanchic.
47005021	Cristo mana imapi juchallircachu; ranti ñucanchicraicu tucui ñucanchicpac juchacunata paita apachirca; chashna, Cristoraicu, ñucanchicta juchacunamanta quishpichirca.
47006001	Diosta yanapaccuna cashpa, Diospac cuyaita ama yanca jichuichichu cancunata rimanchic.
47006002	Dios quillcashca shimipi nin: "Can mutsushcapi, canta uyarcani; quishpina punchapi canta yanaparcani". Cunanmi mutsushca pacha can. ¡Cunanmi quishpina puncha can!
47006003	Mana maipipash mana pitapash mana alli rashcata ricuchinchicchu, ama ñucanchic rurashca mana alli saquirincapac.
47006004	Ranti, tucui rashcapi Diosta yanapac cashcata ricuchinchic: llaqui tiyashcapi, mana piñarishpa ñacarishcapi, mutsuna tiyashcapi, mana alli pactachina ushashcapi,
47006005	macai tucushcapi, piñashpa japi tucushcapi, piñarishpa jatarishcacunapi, sinchi llancanapi, tutacuna mana puñushcapi, yaricashcapi.
47006006	Diosta yanapac cashcata ricuchinchic ñucanchic cusca causashcahuanpash, ñucanchic shuti shimita ricsishcahuan, mana piñarishcahuan, alli shuncuyuc cashcahuanpash, Diospac Samaita ñucanchipi charishcahuan, ñucanchic shutipacha llaquinata charishcahuan,
47006007	ñucanchic yachachishca shuti cashcahuan, Diospac ushai ñucanchicpi cashcahuan. Cusca yuyaicunahuan macanacunchic, huactanapi cashpa, quishpinami imapash.
47006008	Maicanpi jatunyachishca canchic, cuti shucpica piñai tucunchic; maicanpi alli rimai tucunchic, cuti shucpica mana alli rimai tucunchic. Shuti shimita rimaccuna cashpallata, llulla runacuna shina ricui tucunchic.
47006009	Alli ricsira cashpallata, mana ricsishcacuna shina ricui tucunchic. Ña huañunalla cashpapash, chaira causacunchicmi; ñacachinunmi, shinapash mana huañuchinunchu.
47006010	Llaquirishca shina cashpallata, tucui pachapi cushi causanchic; imapash illac shina ricurinchic; ranti achca runacunami ñucanchiraicu tucuita charic tucunushca; llushticuna shina ricurinchic, ranti mana imapash ñucanchicta pishin.
47006011	Corintomanta huauquicuna, mana imatapash pacashpa cancunaman rimashcanchic; ñucanchic shuncuta pascashpa cancuna ñaupacpi churashcanchic.
47006012	Cancunapac ñaupacpi mana imatapash pacana charinchic; ashtahuan cancunami ñucanchicman pacashcanquichic.
47006013	Chairaicu, shuc yaya churicunata mañashca shina, ñucata ama imatapash pacahuaichichu nini, ñuca cancunata mana imatapash pacashca shina.
47006014	Mana iniccunahuan ama shucllayaichichu. Ñuca tapuni: ¿cusca taripanahuan, mana cusca taripanahuan chaipurallachu canun? ¿Achic tiyashcapi, chaillapita tuta tiyana ushanchu?
47006015	Cristohuan Supaihuan mana chai yuyaillata charina ushanun.
47006016	Diospac huasihuan huacacunapac huasihuan mana chaipuralla canun. Ñucanchic causac Diospac huasi canchic, paillata rimashca shina: "Paicuna ucupimi causasha, paicunahuanmi purisha; ñuca paicunapac Dios cacpi, paicuna ñuca runacuna canunca".
47006017	Chairaicu cashnapash Apunchic riman: "Chashna runa ucumanta llucshishpa, chicanyaichic; ticllayucta ansapash ama llancaichichu. Chaipimi cancunata ñuca chasquisha,
47006018	cancunapac Yaya casha; caocunaca churicuna, ushushicuna cahuanquichic, tucuita ushac Apunchic chashna riman".
47007001	Shina cacpi, llaquishca huauquicuna, caicunami cusha nishcacuna canacun. Cairaicu, aichapi, samaipi mapayachiccunamanta picharishca cana canchic; Diosta yupaichanapi, ñucanchic paipac chicanyachishcacuna catina canchic.
47007002	¡Cancuna shuncu ucupi shuc cuchushituta cuhuaichi! Taripanapi, tucuicunahuan cuscata taripashcanchic; mana pitapash huacllichishcanchicchu; mana pitapash umachishcanchicchu.
47007003	Caita mana cancunata camishcaraicuchu rimani; ña cancunata rimarcani, cancuna ñuca shuncu ucupimi canquichic, ñucahuan causancapac, ñucahuan huañuncapac.
47007004	Mana jarcashcahuan cancunata rimani, achcatapash cushiyani cancunaraicu. Chai tucui ñacarishcapi, ñaupacman catina yuyai shamuhuan, cushihuanpash juntarishcami cani.
47007005	Macedoniaman pactashcamanta mana ansapash samashcanchicchu; ashtahuan tucuipimi llaquicunallata tarishcanchic: ñucanchic mayanpi macanacui tiyashca, ñucanchic ucupi manchanai tiyashca.
47007006	Ranti Dios sanpayashcacunata sinchicuchic can; chairaicu Tito pactamushcahuan ñucanchicta sinchicuchirca;
47007007	mana pactamushcaraiculla, ashtahuan pai jinu cancunaraicu yapa cushiyashca carca. Pai, cancuna yapa ñucanchicta ricunayashcamanta rimarca; cancuna ñucamanta yapa llaquirishcata, yapa yuyarashcata ñucanchicman rimarca; tucui caicunata uyashcaraicu ashtahuan yapa cushiyarcani.
47007008	Ñuca cancunata ñaupac quillcashca yapa llaquichishca cacpipash, cunan chaimanta mana llaquirinichu. Ñaupac shuti llaquirircani, cancuna chai quillcaraicu llaquirishcamanta, shinapash mana unaita llaquirircanquichic;
47007009	cunan cushiyanimi, mana cancuna llaquirishcaraicu, ranti cancuna chai llaquirishcahuan Diosman ticrashcaraicu. Cancuna ñacarishca Diospac ñaupacpi alli ricurirca; rimacpi, cancunata mana imapipash huacllichishcanchicchu;
47007010	llaquirishcapi Dios munashca shina ñacarishpa, Diosman shuncupi ticrarina tucun quishpinaman pactana ushancapac; chashnapica mana imamanta llaquirina tiyan. Ranti cai pachamantacuna llaquirishca huañuiman pushacun.
47007011	Cancunapi llaquirina tiyashcapi, Dios munashca shina ñacarircanquichic, chashna ñacarishcamanta canan pai cushcata ricuichic. Tucushcata allita ricurcanquichic, chai huasha ñucata quishpichincapac shayarircanquichic; cancunata piñachichirca, manchaitapash curca. Chai huasha ñucata ricuna munaita charircanquichic, chaipi juchayuc runata ñacachina yuyaita japircanquichic. Chashnami chai tucushcapi cancuna mana ima rurashcata ricsichircanquichic.
47007012	Shina cacpi, ñuca quillcashcapi, mana piñac runata, piñai tucuc runata yuyarishpachu quillcarcani; astahuan Diospac ñaupacpi cancuna ñucanchimanta yuyarishcata ricsichincapacmi quillcarcani.
47007013	Cashnamanta ñucanchic cushiyashcanchic. Cai cushiyaita chasquishcamanta, ashtahuan yallimi cushiyanchic Tito cushi cashcata ricushpa; tucui cancuna paita cuti cariyachishcanquichic ñaupacman catishpa rincapac.
47007014	Ñuca ña Titota cancunamanta cushi cashcata rimarcani, shinapash mana llullashcanichu. Ashtahuan, tucui cancunaman ñucanchic rimashca shuti cashca shina, Titota ñucanchi rimashcapash shutini can: cancunamanta cushimi canchic rimarcanchic.
47007015	Pai cancanata ashtahuan yapa llaquin, cancuna pai rimashcapi uyashcata yuyarishpa, paita yapa yupaichashca-huan chasquishcata yuyarishpa.
47007016	Imapash tiyacpi cancuna ñucahuan cana cashcata yachashpami yapa cushiyani.
47008001	Cunan, huauquicuna, cancunata ricsichina munanchic Maccdoniapi tiyac iniccunaman ima shina Dios paipac cuyaita ricuchishcamanta.
47008002	Achca llaquicunata charishca cashpapash, paicuna yapa cushi canun; yapalla tsuntsucuna cashpapash, achcata chariccuna shina camarita cushcapi ricuchinushca.
47008003	Ñuca jinu ricuyac cani, tucui alli shuncuhuan paicuna, caranlla ushashca tuputa camarita cushcata.
47008004	Mana ushaipac ñucanchicta mañanurca, paicunapash iniccunata yanapana ushancapac.
47008005	Ñucanchic yuyashcamantapash yallicta ranurca, quiquin paicunallata camari shina curinurca, Apunchicta ñaupac, chai huasha ñucanchicta, Dios munashca shina.
47008006	Chairaicu Titota rimashcanchic, cancunamantapash japichun chai pallashca cullquita, unai pai cancuna ucupi pallancapac callarishca shina.
47008007	Cancuna yallishcanquichic tucuipi; inina cacpi, sumac shimi rimanapi, cancuna yachashcapi, yanapanapi mana quillashpa rurashcapi, ñucanchicmanta yachashca llaquinapipash, chashnallata cunan cai yanapanapi yallishcata ricsichina canquichic.
47008008	Mana cancunata rurai nishpa rimanichu chaita; cancuna shuccunaraicu yanapashcata ricsinuchun nishpami rimani, cancunapash quiquin llaquina charishcata ricsichina ushancapac.
47008009	Cancuna yachanquichic ima shina Apunchic Jesucristo alli shuncu cashpa, tacuita charishpallata, cancunaraicu tsuntu tucurca, pai tsuntsuyashcaraicu cancunata ama imapash pishichun nishpa.
47008010	Chaimanta cancunapac allipac ñuca yuyashcata rimam. Chaita rurashcallahuan cushiyana rantimanta, chaishuc huata-manta ashtahuan cushi pactachishcahuan callarircanquichic.
47008011	Shinacpi, cancuna ushashca tupu cushpa catishcapi, cancuna cushihuan callarishcapi rurashca shina cancuna munaimanta, chashnallata cunanpash tucuchinapi rurana canquichic.
47008012	Maicanpash alli shuti pacha cuyanayashpa cucpi, Dios pai cushca camarita chasquin, pai cushca tuputa. Illashcamanta Dios mana mañanchu.
47008013	Mana shuccunata yanapanaraicu, cancuna llushtiyanca- pacChu rimanchic;
47008014	ashtahuan tucui chaipuralla nishpami munanchic. Paicuna mana charishcata cunan cancuna charinquichic; shuc puncha, ranti, cancuna mana charishcata paicuna charinunca; chaipi shuti tucui chaipuralla canchic.
47008015	Dios quillcashca shimipi riman: "Achcata pallac runata mana puchurcachu, ansalla pallac runatapash mana pishircachu".
47008016	Diosta pacrachunimi shuncupi ñuca cancunamanta yuyarishca shinallata paipash yuyarishcaraicu.
47008017	Ñuca mincashcata japirca, paillata cancunamanta yapa yuyarishcaraicu, cunan paipac quiquin munaimanta cancunata ricuncapac riran.
47008018	Titohuan shuc huauquita cancunaman cachacuni, paimanta tucui iniccuna ucupi alli rimai tiyan, quishpina shimi yachachishcapi yapa alli yanapashcaraicu.
47008019	Chai-rapash, iniccuna ñucanchic-huan purincapac paita acllanurca, ñucanchicta yanapancapaC cai Apunchicta jatunyachinaraicu llancacushcapi, ñucanchic alli yanapana yuyai charishcatapash ricsichincapac.
47008020	Chashna, cai cullqui pallanata japicushcamanta, camishpa rimashca shimicunata quishpina munanchic;
47008021	chairaicu allicunallata ruranchic, mana; Apunchicpac ñaupacllapi, runacunapac ñaupacpipash.
47008022	Paicunahuanllata shuc huauquitapash cancunaman cachacuni, achca rurashcapi yanapana yuyai charishcata ñucanchicman pai ricuchishca, cunan ashtahuan, cancuna paipi chapaShcaraicu.
47008023	Pipash TitOmanta tapucpi, ñucapac mashimi nishpa rimaichic, cancunata yanapancapac ñucahuan llancashpa causac. Chaishuc huauquicunamanta tapunucpi, iniccuna paicunata cachashcata, paicuna Cristota jatunyachic cashcata rimana canquichic.
47008024	Iniccuna yachancapac, paicunata allipacha llaquishcahuan ricsichichic, ñucanchic cancunaraicu cushiyashca shuti cashcatapash ricuchichic.
47009001	Inic huauquicunapacta pallashca cullquimanta nicpi, yancami quillcana tucusha,
47009002	ña cancuna yanapana yuyai charishcata allipacha ricsini. Macedoniamanta huauquicunata cushiyashcahuan rimashcani, cancuna Acayamantacuna, chai-shuc huatamanta yanapana yuyailla chapacushcata; Maccdoniamanta achcacuna cancuna chashna yanapana yuyaita charishcata ricushpa, paicunapash chai yuyaillata charinushca.
47009003	Chashnamanta cancunaraicu ñuca alli rimashca ama llullashca shimi shina saquirincapac, cai huauquicunata cancunaman cachani. Alli rimacpi, cancuna ama cuncaimanta japi tucuncapac, yanca rashpa Macedoniamanta pipash ñucahuan rishcapi, cancuna cuncaimanta japi tucunquichicman. Cancuna chashna tucucpi pincaipac tucushun, cancunata yapa jatunyachishpa causashcaraicu; ¡manapacha rimanayanichu cancunallata ima shina pincaipac tucuna cashcamanta!
47009005	Chairaicullata, alli yachihuan cai huauquicuna cancunata ñaupacta ricucrishpa, cancuna rimashca pallana cullquita pactachincapac yanapanuchun. Chashnami cancuna pallashca cullqui cancuna quiquin shuncuhuan cuyashca ricurinca, mana mitsashpa cushca shina.
47009006	Caita yuyaripaichic: Ansalla tarpuc runa, ansalla pallan; achcata tarpuc runa, achcata pallan.
47009007	Caran amu shuncupi yuyarishcata cuna canchic, mana piñarishpa, mana mitsahcahuan imapash, Diosca cushiyashcahuan cuyacta mari llaquin.
47009008	Dios ushanmi, tucui cancuna mutsushcata cuncapac, ama imapash cancunata pishichun; cancunata puchushcahuan shuccunata yanapana ushanquichicman.
47009009	Dios quillcashca shimipi riman: "Mana mitsashcahuan tsuntsucunaman cushca, pai alli rurashcacuna amana chincarinunchu".
47009010	Dios tarpuc runaman muyuta cun, micunatapash cun; shina cacpi tucui cancuna tarpuncapac mutsushcatami pai cunca, paimi huiñachinca, paimi cancuna cuyashcamanta achcata aparichinca.
47009011	Chashna, tucuita charic tucushpa, shuncumanta jinu cuyana ushanquichic. Cancuna cachashca pallashca cullquimanta shuc huauquicuna ñucanchircaraicu Diosta pacrachununcami.
47009012	Chai yanapaita huauquicunaman apashpa, mana paicuna mutsushcallatachu apanchic, ashtahuan chairaicumantami paicuna Diosta achcata pacrachunca ranun.
47009013	Paicunaca Diosta chacchanuncami, cai yanapashca paicunata ricsichicun cancuna Cristopac Cushi Shimita pactachishcata. Paicunata, tucuicunatapash yanapashcaraicu Diostapash chac-chanuncami.
47009014	Cancunata yapa yuyarishpami Dios-huan rimarinunca, pai cancunapi yapa llaquishcata ricuchishcaraicu.
47009015	¡Diosta pacrachushun, shuc jatun cuyanata ñucanchicman cushcaraicu, shimi mana pactanchu paita pacrachuncapac!
47010001	Ñuca, Pablollatami, cancunata mañani, alli shuncuyuc Cristoraicu. Cancuna ucupi cashpa manchaisiquishi cani, rimai tiyan, ranti carumantaca carishi cani.
47010002	Rimanimi, cancunata ricuncapac rishcapi, ama piñachihuanquichicchu quiquin cari runa shina shayarishcata mana ricunayashpa; tucui ñucanchic rurashcamanta mana allita rimaccunahuan, shuti paicunahuan piñarishcata ricuhuanquichicmi.
47010003	Shutipacha runami canchic, ranti mana cai pachamanta runacuna shina macarinchic.
47010004	Ñucanchicpac aiñicuna mana cai pachamanta-chu canun, Diospac ushaimi can, chaihuan pucuracuna imapash chausi tucunllami. Chashnami, Diosta alli ricsincapac mana alli rimashcacunahuan,
47010005	piñashcacunahuan quillachic-cunata chausichinchic. Tucui runapac yuyaita Cristopac maquipi churanchic, paita uyac tucunuchun;
47010006	cancuna alli uyac tucushcallata, huasha mana uyac tucunucpi cancunata ñacachinatami munanchic.
47010007	Cancuna jahua ricurishcallata yapa ricunquichic. Maicanpash allipacha Cristoman curishca cashpa, yuyarichun ñucanchicpash Cristopac cashcata.
47010008	Yapalla sinchinayata cancunaman rimashpapash, mana pincarinichu; Apunchicca cancunapac inina huiñachincapacmi ushaita ñucanchicman curca, mana cancunata huacllichincapac.
47010009	Cai quillcacuna mana cancunata manchachincapac quillcashca shina ricurichun- mi munani.
47010010	Maicancuna rimanushca ñuca cachashca quillcacuna yapa sinchi rimaccunami nishpa; ranti quiquin ñuca jinuca mana manchaipac pitapash ricurini, mana sumacta rimani.
47010011	Chashna rimaccunata nini: Yuyahuanquichic ñuca cai carumanta quillcapi rimashcata, cancuna ucupi pactashpa rurashcahuanmi ricuchisha.
47010012	Paicunallata jatunyarishpa tiyaccunahuan, alli shutipacha mana pactarinata ushanchicchu. Ranti paicuna yuyarishca shina, paicunapura tupurishpa, yapa pantaranun.
47010013	Ñucanchic cashca tupullata chaccharinata ushanchic, Diosmi ñucanchic llancanapi maicama pactana cashcata churashca, paimi Corintopi cancunapacman pactancapac munarca.
47010014	Chairaicu, ñucanchicta mincashcamanta mana yallicunchicchu, cancunapacman mana pactashca cashpa, shuti yallicunchicman. Ñucanchic tucuimanta ñaupac Cristopac Cushi Shimihuan cancunapacman pactarcanchic.
47010015	Mana shuccuna rurashcahuanchu jatunyanchic, mincashcata-pash mana yallishcanchicchu. Ashtahuan cancunahuan yalli llancanayashpami chapacunchic, inina cancunapi huiñashpa ricpi, shinapash mana yallishpa.
47010016	Cancuna tiyashcamanta ashtahuan caruman Cristopac Cushi Shimita pactachincapac munanchic, shinapash mana shuccuna llancacushcapi satirishpa, ama shuccuna llancashcahuan jatunyarincapac.
47010017	Pipash jatunyanata munashpa, Apunchicpi jatunya-chun.
47010018	Shuc runa mana paillata jatunyashcaraicuchu chacchai tucun, Apunchic jatunyachishcami chacchai tucun.
47011001	¡Ushahuanquichicmanshi ñuca nuspashpa rurashcata casilla ricushpa! Imana cashpapash ñuca rurashcata ñahui ricuhuaichic
47011002	Ñuca cancunaraicu charishca tunpana Diosmantami shamuhuan. Shuc carillahuan cancunata sahuarichishcani; pai can Cristo, ñuca paiman cancunata cunayani shipas shina chuyata.
47011003	Ranti ñuca yuyani, machacui Evata umachishca shina, cancunapash umachi tucunquichic; chashna cancuna yuyai Cristollata allipacha yurarina rantimanta, chicanyashca tucunquichic.
47011004	Cancuna uyanqui-chiclla pipash ñucanchic ricsichishca Jcsusmanta shuc layata ricsichicpipash; chashnallata tucui shuncuhuan chasquinquichic cancuna ña chasquishca Samaimanta cuti shuc chican samaita; chashnallata, cancuna ña chasquishca Cushi Shimimanta cuti chican layatapash chasquinquichiclla.
47011005	Ima shina cashcapash, cancuna catishca "chai yalli apostolcunamanta" mana imapipash urayanichu.
47011006	Ñuca chari shimihuan mana sumacta rimana ushani, ranti yachashcahuan, ñucami cani; caita cancunata ricsichishcanchic achca cuti tucui ñucanchic rurashcacunapi.
47011007	¿Cancunaman Cushi Shimita yachachishcapi mana imata mañashpachu juchallircani ima chari? ¿cancunata jatachinaraicu ñuca jinu yalli uchilla tucushpachu juchallircani ima chari?
47011008	Shucmanta iniccunapac cullquita quichurcani, paicuna cullquita cuhuanucpi japircani cancunata yanapanarai-cu.
47011009	Cancunahuan tiyashpa imatapash mutsushcapi, mana pitapash quillachucanichu; Maccdoniamanta pactamuc huauqui-cunami ñuca mutsushcata cuhuanurca. Cancunata mañashpa mana quillachircanichu, chashnami catisha yuyani.
47011010	Ñuca alli shutipacha Cristota caticmi cani, ¿cashnallata tucui Acayapi ñuca chashna catinamanta quichuhuancachu?
47011011	¿Ñuca imaraicu chashna rimashcata yachanayanquichicchu? ¿Can-cunata mana llaquishcamantachu chashna rimani? ¡Dios yachanmi cancanata ñuca llaquishcata!
47011012	Ranti ñuca racushca shinallata rurashpa catinca rani, paicunamanta umachina yuyaita anchuchincapac, paicunaca umachina yuyaita mashcanun ñuca shina jatunyarincapac;
47011013	pantata yachachiccuna canun, umachiccuna, "Cristopac yachachishcacunami canchic" rimashcahuan quillparishpa puriccuna.
47011014	Caica maipipash tucun, ashtahuan quiquin supai jinumi tucun;
47011015	chairaicu paita yanapaccuna allipi yanapac runacuna shina tucushpa purinun. Shinapash tucurinuncami paicana rurashcaraicullata.
47011016	Cutillata cancunaman rimani, ñucata ama nuspami yuyahuanquichicchu; chashna cancuna yuyashpa, saquichiclla chai nuspa cancunata rimachunlla, ñucapash ansata jatun-yarisha ñucamantallata rimashpa.
47011017	Cai jatunyarinamanta mana Apunchic rimahuashcaraicuchu rimacuni, shuc nuspa runa shinami rimacuni.
47011018	¡Achcacuna paicunallata jatunya-rishpa uyarmun paicuna mrashcamanta! ¿ñucapash imata cani? ¡Jatunyarisha!
47011019	Cancuna tucuita yachac canquichic, ranti nuspacunata uyanquichiclla;
47011020	cancunata atishcahuan yanapan-capac mañaccunatapash yanapanquichiclla; paicunapacta sinchi llancanquichiclla, umachi tucunquichiclla, millashcahuan ricui tucunquichiclla, ñahui palapipash huactai tucunquichiclla.
47011021	Ñucata pincanayahuan caita rimancapac, ñucanchic yapa api tucurcanchic chashnallata cancanata rurancapac. Chashna rurashcamanta shuccuna jatunyaricpi, ñucapash jatunyarishami; shinapash caita shuc nuspa runa rimashca shinami rimani.
47011022	Hebreo runa mari canun paicuna. Ñucapash. Israel runa mari canun paicuna. Ñucapash canimi. Abrahanpac, churicuna canun paicuna. Ñucapash.
47011023	Cristota yanapac mari canun paicuna. Caipi shuc nuspa runa shina rimancapac callarini: ñuca paicunamanta yallimi cani. Ñuca paicunamanta yalli llancashcani, paicunamanta yalli japi tucushpa tucushcani, achca cuti huañunalla causarcani.
47011024	Pichca cuti judiocuna quimsa chunca iscun llutashcahuan ñacachihuanurca.
47011025	Quimsa cuti caspihuan macahuanurca, shuc cuti rumihuan shitahuanurca. Quimsa cuti ñuca rirashca barco yacupi panparirca; ña huañunalla, shuc pancha shuc tuta ñucñu yacupi huaitarcani.
47011026	Achcata purishpa, yacumanta quishpircani, shuhuacunamanta quishpircani, mashicunamanta-pash quishpircani, chican runacunamantapash quishpircani. Llacta ucupipash quishpircani, runa mana tiyashcapipash quispircani, mama-cuchamantapash quishpircani, umachishpa huauquimi canchic rimaccunamanta quishpircani.
47011027	Achca llancana, sanpayana tiyahuashcami; achca cuti mana puñus-cani; yaricaihuan, upianaihuan ñacarishcani; achca cuti mana micushcanichu; chirihuan ñacarishcani, churana pishihuacpi.
47011028	Tucui caicunamanta, ñuca jahuapi caran puncha iniccunamanta yurarina llashai tiyahuan.
47011029	Pipash uncucpi, ñucapash uncuni; shuc runata juchallichinucpi, mana ushaipac piñarini.
47011030	Jatunyarina munashpa, ñucanchicpi sanpa tiyashcata ricsichishpami jatunyarina canchic.
47011031	Apunchic Jesuscristopac Dios Yayallata huiñaipac chacchana tucunchic, paimi yachan ñuca shuti rimashcata.
47011032	Ñuca Damascopi cashcapi, Jatun Curaca Aretasta yanapac Huainaru, tucui llacta puncupi (ricuccamacunata) churarca, ñuca japi tucuchun yuyaihuan;
47011033	shuc runacuna, ñucata ashancapi churashpa, llacta quincha jutcumanta uraicuchihuanurca; chashnami paipac maquimanta quishpircani.
47012001	Amullata jatunyarina mana imapacpash alli can. Shina cacpipash Apunchicmanta nuspaipi ñuca chashquishca-manta, pai ñucata ricsichihuashcamanta rimana tucuni.
47012002	Shuc cristiano runata ricsini, ña chunca chuscu huata tucan pai jahua pachaman pushai tucushca. Mana yachani paipac aichachu pushai tucurca, samaichu pushai tacurca ima chari; chai Dios yachan.
47012003	Ranti yachani cai runa (aichantinchu, samaillachu ima chari, pita yachashun, Dios chaita yachan),
47012004	sumac pachaman pushai tucurca; chaipi mana yachashca shimicunata uyarca; chai shimicunata runa mana rimana ushan.
47012005	Chai ranata shuti jatanyachimanmi, ranti ñuca quiquin jmuca mana, ñucapi sanpa tiyashcamantaca imana ima chari.
47012006	Ñuca jatunyarincapac, mana nuspa runa shinachu racushca, shuti cashcallata rimacusha; ranti mana chashna ruram, ama maican runapash ñuca rimashcamanta, ñuca cashcamanta yallicta yuyancapac.
47012007	Chairaicu ama ñuca jatunyarincapac, shuc ñacarinata cui tucurcam, shuc casha shina aichapi satirahuan, supai cachamuhuashca uncui shina ñucata ñacachihuan.
47012008	Quimsa cuti Apunchicta mañashcani char nanaita anchuchihuachun;
47012009	ranti Apunchic rimahuarca: "Ñucapac ushaillahuan pacta charinqui, ñucapac ushai sanpacunapi ashtahuan yapa alli ricurin". Shina, sanpa cashpa yapa cushiyani, Cristopac ushai ñucapi ricurincapac.
47012010	Chash-nallata ñucapi sanpa tiyahuashcaraicu yapa cushiyani, piñai tucushpa, mana imatapash charishpa, Cristoraicu piñashpa japi tucushpa; ñucata ashtahuan yalli sanpa cashcapi, chaipi yalli sinchicani.
47012011	Shuc nuspa rana shina tucurcani, cancunaraicu chashna tucushcani. Cancunami ñucamanta alli rimana carcanquichic, mana imapi quipachu cani cancuna caticushca "yalli yachachiscacunamanta". ¡Ñuca yanca cashpallata!
47012012	Tucui cancuna ricushca mancharicushiyanacunata mana sanpayashpa cancuna ucupi rurarcani, tucui chashna rurashcacunahuan ricsishca saquirirca, ñuca quiquin yachachishca cashca.
47012013	Ñucanchictami piñan yuyashpa quishpichihuaichic, caillapi shuc iniccanamanta pishi cashcanquichic, cancanata ñuca mana imatapash mañashpa quillachishcallapi.
47012014	Caihuan cancunata quimsa cuti ricucrincapac ña allichirishcami cani, cunanpash mana imatapash mañashpa cancunata quillachishachu. Mana cancuna charishcatachu mashcani, cancunata jinumi mashcani; yayacunami churicuna-pacta cullquita tantachina canun yachihuan, churicuna yayacunapacta, mana.
47012015	Tucui shuncuhuan ñuca charishcata cushami, ñuca jinupash cancunapac allipac curishami; shina cacpipash ñuca ashtahuan cancunata llaquicpi, cancuna ashtahuan pishi llaquihuanquichic yachihuan.
47012016	Alli shutipacha, mañashpa cancunata mana quilla-chishcanichu. Chashna cacpipash, shuc tictapishi cancunata umachishpa urmachishcani, maicancuna ninun.
47012017	¿Ñuca cancunaman cachashca runacunahuanchu umachircani ima chari?
47012018	Titota cancunata ricucrichun rimarcani, paihuan shuc huauquita cacharcani. ¿Titochu cancunata umachirca? Cancuna ricushcanquichic yachin ima shina ñucanchic ishcai, shuclla yuyaihuan, shuclla ruraihuan rurashpa purishcata.
47012019	Cancunapac ñaupacpi ñucanchic rurashcamanta quishpinata mañashca shinami ricurin yachichuan, mana chaichu. Ashtahuan, Cristopac runacuna cashpami Diospac ñaupacpi rimacunchic. Shinapash tucui chai, llaquishca huauquicuna, cancunapac inina huiñashpa catincapacmi can.
47012020	Yuyarishcanimi, ñuca cancunata ricuncapac rishcapi, ¿ñuca munashca shinachu tupahuanquichic ima chari?, ¿ñucatapash cancuna munashca shinachu tupahuanquichic ima chari? Tiyancami yachihuan piñanacui, chiquichui, cancunapura piñanacuna, quiquinpacraiculla yuyana, camina, shucmanta rimana, jatunyarina, mana alli yachaicuna.
47012021	Ñuca quimsa cuti cancunata ricuncapac rishcapi, ñuca Dios pincachihuanca yachin cancunaraicu, achca cancanamantapash huacachihuanca yachihuan, huaquincuna unaimanta juchallishpa catiranun mari, chaira mana saquinushca yumashpa juchallinata, mana alli causaita, paicunapac aicha mañashcata chaira rurashpa catiranun.
47013001	Caihuanmi quimsa cuti cancunata ricucrmca rani. Imapash tiyacpi, ishcai quimsa ricuyaccunapac shimita uyashca huashami allichina tucunca.
47013002	Ñaupac juchallishpa causaccunata rimarcani, tucuicunatapash rimani, cunan carupi cashpapash cutillata rimani chaishuc cuti ricucrishcapi cancunata jinu rimashcata; cuti cancunata ricuncapac rishcapi, mana llaquishcahuan cuscatami taripasha,
47013003	cancuna mashcacunquichic mari Cristo alli shuti pachachu ñuca shimihuan riman imata. Cristoca cancunapac ñaupacpi mana sanpachu ricurishca, ashtahuan paipac ushaitami cancuna ucupi ricuchishca.
47013004	Shutimi can pai sanpa shina chacatai tucushca, ranti Diospac ushairaicu causacun. Chashnallata ñucanchicpash pai sanpa cashcata charinchic, ranti paihuan llutarishpa Diospac ushairaicu causashanmi cancanata yanapancapac.
47013005	Cancunallata tariparichic, inina cancunapi sinchichu can imata; cancuna quiquinllata camanacuichic cunan. ¿Manachu atipanquichic cancunapi .lcsucristo tiyacushcata? ¡Cancuna quiquinllata camanacushpa yalli tucushcapi chaipi shuti illancami!
47013006	Cancuna yachanquichicmi ñucanchic camana charishcapi mana alli tucushcata.
47013007	Chairaicu ñucanchic Dios-huan rimarishcapi, cancuna mana allicunata ama rurancapac paita mañanchic; mana ñucanchic taripai tucushcata ricsichincapac, ashtahuan cancuna allicunata rurancapac, ñucanchic camai tucushcapi yalli tucushca shina ricuricpipash.
47013008	Shuti cashcata huacllichincapac mana ushanchic, paita catinalla tucunchic.
47013009	Chairaicu yapa cushiyanchic ñucanchic sanpa cashcamanta, shinapash cancuna sinchi tucunata chapashpa; Dios-huan rimarishpa catishunmi cancuna pacta runa tucunacama.
47013010	Chaira cancunata mana ricucrishcallapita cai quillcata cancunaman cachani, ama yapa millai apu shina pactasha nini; shuti apumi cani Apunchic munashcaraicu, mana cancunata huacllichincapac, ashtahuan cancunapac inina huiñashpa catincapacmi.
47013011	Tucuchincapac, huauquicuna, cancuna causana cushi cancapac munani, cancunapac causana pactachishca tucunacama mashcaichic. Tucuipura sinchicurishpa, shuclla yuyaihuan, alli causaihuan; cashnami cuyanata, alli causanata cuc Dios cancunahuan causanca.
47013012	Chuya muchashcahuan muchana-cuichic.
47013013	Tucui iniccuna cancunata yuyarinun.
47013014	Apunchic Jcsucristopac ushai, Diospac llaquina, Diospac Samaipash tucui cancanahuan tiyanuchun.
48001001	Ñuca, Pablo, Apostol cani, mana runacuna cachashca, mana runacuna shayachishcaraicuchu cani; Jesucristo jinu, paita causachic Yaya Dios-huan shayachishcami cani.
48001002	Ñuca, tucui caipi ñucahuan tiyacuc huauquicunantin, Galaciapi tiyac Diosta iniccunaman cai quillcata cachacunchic.
48001003	Ñucanchicpac Yaya Dios, Apunchic Jesucristontin Diospac cuyaita, ganas causaitapash cancunapi tallichinuchun.
48001004	Jesu-cristo huañuiman curirca ñucanchic juchacunaraicu, cunan causacushca huacllishca pachamanta ñucanchicta quishpichinca-pac, Dios Yaya munashcata pactachishpa.
48001005	Diosta huiñaipac jatunyachishun. Chashna cachun.
48001006	Cancuna utcalla Diosmanta chicanyarishcaraicu yapa mancharishcami cani; pai Cristopac llaquinapi paiman cancunata cayarca, cancunaca chican quishpina shimita yachachiccunahuan rishcanquichic.
48001007	Alli nicpi mana tiyanchu shuc quishpina shimi. Rimacpica shuc runacuna mari cancunata pantachic tiyanun, Cristopac quishpina shimita pantata yachachishpa.
48001008	Chashnamanta, maicanpash ñucanchic ña yachachishca quishpina shimimanta chicanta yachachishpa huañuchun; ñucallata imapash, jahua pachamanta angel imapash cancami, mana imanancachu.
48001009	Ñaupa cancunaman rimashcata cutillata nini: Maicanpash ña cancuna chasquishca quishpina shimimanta chicanta yachachishpa, chai runa huañuchun.
48001010	Mana runacunata cushiyachinatachu mashcani, Diostami cushiyachinata munani. Runacunapacpi alli ricui tucuc cashpa, mana Cristota yanapacchu caiman.
48001011	Caita yachapaichic, huauquicuna: Ñuca yachichicushca quishpina shimi mana runa yuyaimantachu llucshishca.
48001012	Manapi runamanta yacharcanichu, manapi runamanta chasquircanichu, Jesucristo jinullatami ricsichihuarca.
48001013	Cancuna uyashcanquichicmi ima shina callari pachapi ñuca, judio yachaita caticushpa, tucui ñuca ushaihuan, Diosta miccunata piñashpa japircani, paicunata tucuchinatapash munarcani.
48001014	Ñuca judic yachaita caticushcapi, ñucanchic llactamanta shuc maltacunamanta ashtahuan yalli sinchi llutarishcami carcani ñucanchic inishcaman, rucunapac yachaicunata cuscata caticmi carcani.
48001015	Shinapash, Dios ñuca chaira mana pacarishcallapita acllahuarca, pai ñucata yapa llaquishcaraicu cayahuarca. Pai rimashca pacha pactashcapi,
48001016	paipac Churita ricsichihuarca, paipac quishpina shimita Diosta mana ricsiccunaman ricsichincapac. Chashna tucushcapi manapi runahuan rimarircanichu;
48001017	Jerusalenmanpash mana rircanichu, ñucamanta ñaupac apostol caccunata ricuncapac. Ashtahuan, utcalla Arabia allpaman rircani, chai huasha Damascoman ticramurcam.
48001018	Quimsa huata huasha Jerusalenman ticrarcani, Pedrota ricsina yuyaihuan; paihuan chunca pichca puncha tiyarcani.
48001019	Chashnapash mana shuc apostolcunata ricurcanichu, Apunchicpac huauqui Santiagollatami ricurcani.
48001020	Cai ñuca cancunaman quillcacushca mana llullachu, Diospac ñaupacpimi shuti cashcata rimani.
48001021	Siria, Cilicia allpacunaman chai huasha rircani.
48001022	Ran-ti Judeapi tiyac inic huauquicuna ñuca ricushpa jinu mana ric-sihuanurcachu.
48001023	Cai rimaillata ñucamanta uyanushcarca:"Ca-llari pacha ñucanchicta piñashpa japic runa, cunaca pai ñaupac chincachina munashca quishpichic shimita yachachic cachan".
48001024	Chashnamanta ñucaraicu Diosta chacchaccuna carca.
48002001	Chunca chuscu huata huasha cutillata Jerusalenman Bernabehuan rircanchic, Titotapash ñucahuan pusharcani.
48002002	Rircanimi Dios rimahuashcaraicu. Ña Jerusalenpi cashcapi, pushaccamacunahuan shuc tantarinata charircanchic, chaipi ricsichircani, ñuca quishpichic shimita Diosta mana ricsiccanaman ricsichicushcata. Chashna rurarcanimi, ama ñuca ñaupac rurashca, cunan ruracushcapash ama yanca rurashcalla saquirichun nishpa.
48002003	Chashnapi, Titollatapash pai griego cashcamanta pincai carata pitirincapac mana rimanurcachu.
48002004	Maicancuna yanca huauqui shina tucushpa pacalla miticushpa ñucanchic ucupi satirinushcarca; ñucanchic Cristo Jesuspi mana huatara shina sumac causashcata ricushpa huasha, cutillata camachic quillcapi huatachishpa urmachinarai-cu.
48002005	Shinapash mana ansallapash umachi tucurcanchicchu, quishpichic shimi shuti cashca cancunapi saquirincapac munashcaraicu.
48002006	Ranti pushaccamacuna huasha ima rurana cashcata mana rimanahuanurcachu (chai pushaccamacuna paicuna ñaupac cashcata mana yachanayanichu, Diosca mana runa jahua ricurishcaraicuchu taripan).
48002007	Ima ruranacunata rimana rantimanta, chaipi allipacha yachanacurca Dios paita mana ricsiccunaman quishpichic shimita yachachincapac ñucaman mincashcata, judiocunata yachachincapac Pedrota mincashca shina.
48002008	Pedrota judiocunapacman apostol shayachishca huasha cachac Diosllatami, ñucatapash Diosta mana ricsiccunaman apostol cachahuarca.
48002009	Chairaicu, Santiago, Pedro, Juanpash, paicuna iniccunamanta sapi canurca, paicuna allipacha ricsinurca cai mincanata Dios ñucaman cushcata. Ñucanchicta allipacha mashita rurashpa, ñucata Bernabetapash paicuna maquita cunurca, ñucanchic Diosta mana ricsiccana ucupi llancacushca-pash allimi ninurca, ranti paicunaca judio ucupi llancashpa catinunca.
48002010	Tsuntsucunamanta ama cuncarincapaclla rimai tucurcanchic, chaita shuti mana pishiyashpa pactachishcanhni.
48002011	Ranti Pedro Antioquia llactaman rishcapi, quiquin ñahuipi paita piñarcani, pai rurashca manapacha alli cashcaraicu.
48002012	Cashna carca; ñaupacmanta mana judio runacunahuan micucurca, Santiago cachamushca runacuna pactamunacama; chaipi chicanyancapac callarirca, ña paicunahuan micunata saquirca, pincai cara pitirinamanta rimaccunata manchashcamanta.
48002013	Inic judiocunapash Pedro umachishcahuan racushcata alli ricunurca, imata ña Bernabepash paicuna shinallata rurana tucurca.
48002014	Chairaicu, quishpichic shimi yachachishcata paicuna mana pactachicucpi ricushpa, tucui tantarishcacunapac ñanpacpi Pedrota rimarcani: "Can judio cashpallata, mana judio shina causacushcanqui; shina cacpi, ¿mana judio runacunata, judio shina causana canquichic nishpa rimana allichu?".
48002015	Pacarishcamanta ñucanchic judio canchic, mana Diosta mana ricsic juchasapachu canchic.
48002016	Chashnapash yachanchic ima shina manapi runapash juchamanta quishpira saquirinchic Moisespac camachic quillcata pactachishcamanta, ranti Jesucristollata inishcamanta. Chairaicu ñucanchicpash Jesucris-topi inishcanchic, cai ininaraicu juchamanta quishpichi tucuncapac, ranti mana camachic quillcata pactachishcaraicu.
48002017	Cunan ricushun, Cristoraicu juchamanta quishpinata mashcacushpallata, cuti ñucanchicllata juchasapa cashpa, ¿chashnapica Cristomi ñucanchicta juchasapa ruranchu rimashun? ¡Manapacha chashnachu!
48002018	Imatapash huacllichishca huasha cutillata allichishpa, amullata juchayuc cashcata ricsichicuni.
48002019	Ñucamanta nicpi, camachic quillcapi cashpa, paipac ña huañurcani, Diospaclla causancapac Cristohuan chacatai tucushcami cani,
48002020	ña mana ñucachu causani, Cristomi ñucapi causan. Cunan ñuca aichapi causacushca causaita, Diospac Churipi inina charishcaraicumi causacuni, pai ñucata llaquishcamanta ñucaraicu huañuiman curirca.
48002021	Dios yapa alli shuncuyuc cashcata mana chicanman jichunayanichu; camachic quillcata pactachishcamanta ñuca juchamanta quishpira saquirina cacpi, Cristo yancamanta chari huañushca canman.
48003001	¡Upa Galacia runacuna! ¿Pitac cancunata sacrarca? Ñucanchic yachachishcapi quiquin cancunapac ñahuipi mari ricuchircanchic chacatashca Jesucristota.
48003002	Cai ta-pushcallata cutipahuaichic ninimi: ¿Moisespac camachic quillcata pactachishcaraicuchu Diospac Samaita chasquircan-quichic?, ¿astahuan ñucanchicmanta uyashca shimipi inishca-raicuchu chasquircanquichic?
48003003	Yapalla upachu canquichic, chashna Diospac Samaihuan callarishpallata, cunan cuti runa yachaillapi catina manancapac.
48003004	¡Chai tucui alli yachashcacu-na yanca canushca! Manapacha, mana yanca canushcancachu ninimi.
48003005	Dios cancunata paipac Samaita jinu cushpa, cancuna ucupi mancharicushiyanacunata rurashpa, ¿yancachu ruran? Mana cancuna camachic quillcata pactachishcaraicuchu ruran, ranti cancuna uyashca shimita inishcaraicumi ruran.
48003006	Abrahan Diosta inirca, chairaicu Dios paita jucha illac shina chasquirca.
48003007	Chashnamanta, cancana yachana canquichic inina chariccunalla Abrahanpac quiquin churicuna cashcata.
48003008	Dios mana judio runacunatapash juchamanta paicuna inina charishcaraicu quishpichina ñaupacta yachashpa, camachic quillcapi Abrahanta cai sumac shimita ricsichirca: "Canraicumi tucui llactacuna bendisiashca canunca".
48003009	Chashnamanta tucui iniccuna, Abrahanhuan bendisiai tucunun, paipash mish-caraicu.
48003010	Moisespac camachic quillcapi ynyaita churaccuna maldisiashca canun, cashna camachic quillcata rimashcaraicu: "Maldisiashca cachun maicanpash tucui camachic quillcapi rimashcata mana pactachic runa".
48003011	Chashnamanta, ricunalla oan ima shina mana pipash juchamanta quishpichi tucushcata camachic quillca rimashcata pactachishcaraicu, cashna camachic quillca riman: "Inina charishcaraicumi chuya shuncuyuc runa causanca".
48003012	Ranti Moisespac camachic quillcaca mana ininamanta rimanchu, paica cashnami riman: "Camachic quillcata pactachic runa, pairaicumi causanca".
48003013	Camachic quillcapi maldisiai tucushcamanta Cristo ñucanchicta quishpichirca, pai jinu maldisiai ñucanchicraicu tucushpa, cashna camachic quillca riman: "Pipash caspipi huarcuchishpa huañushpa maldisiashca cachun".
48003014	Cai chashna tucurcami, mana judio runacunamanpash Abrahanta Dios cusha nishca bendision Cristo Jesuraicu pactana ushancapac; chashnami inina charishcamanta, Dios cusha nishca Samaita tucuicuna chasquina ushashun.
48003015	Hauquiccuna, runa atipaipac shimipimi rimani: Pactachina shimita shuc runa cushpa, cuti chai jahuapi paipac shutita quillcacpi, mana pipash shuc quillcata yapachina, anchuchina imapash ushan.
48003016	Chashnallata Dios Abrahanman paipac churimanpash cusha nishcacunata curca. Camachic quillcapi mana "churicunaman" rimanchu, shucllamantami riman; rimanmi: "canpac churimanpash", chaica Cristo can.
48003017	Caitami rimacuni: Dios Abrahanhuan shimita cunacunurca, paica chaita pactachirca. Chairaicu, Moisespac camachic quillca, pai chuscu patsac quimsa chunca huata huasha shamushca cashpa, mana ushanchu cunacushca shimita anChuchishpa, Dios cusha nishcata mayanman jichuncapac.
48003018	Dios ñucanchicman cunca rashca Moisespac quillcaraicu pactarina cashpa, ña mana cusha nishcachu canman; ranti Dios ña rimashca carca: Ñuca cusha nishcata Abrahanman cuyashami.
48003019	Shina cacpi, ¿Moisespac camachic quillca imallapash allichu can? Paica huashami cui tucurca runacuna mana uyashcata ricsichincapac; chai "churi" pactamunacama, paita cusha nishcami tiyarca. Angelcunahuan camachic quillcacui tucurCa, Moisesca Dios-huan runacunahuan rimarishcata chinpachic carca.
48003020	Ranti shuclla runa tiyashcapi chinpachiccama mana mutsurin, Diosca shucllami can.
48003021	¿Moisespac camachic quillca Dios cusha nishcata piñanmi rimanchicchu? Mana chaichu can. Camachic quillca causaita cuna ushac cacpi, ñuca jucha illac tucuiman cai camachic quillca rimashcata pactachishpa.
48003022	Ranti camachic quillca rimashcapi, tucuilla juchapi huatai tucushca canun, Jesuscristota iniccunalla Dios cusha nishcata chasqui ushancapac.
48003023	Inina chaira mana tiyashcapi, ñucanchicta huatashcata camachic quillca charirca, inina ricsi tucunacama.
48003024	Huatashca runa huahuacunata pushashca shina, camachic quillca ñucanchicta Cristoman pusharca, paita inishcahuan juchamanta pichara saquirincapac.
48003025	Cunan inina ña pactamurca, chairaicu huatara charic camachic quillcamanta chicanyashca canchic.
48003026	Cunan cancuna Cristo Jesuspi inina charishcaraicu tucuilla Diospac churi canquichic;
48003027	bautismoraicuca Cristohuan llutarishca tucushcanquichic, paita jinu churarishcapash canquichic.
48003028	Cunan ña mana imananchu judio cana, griego cana, huatara cana, quishpira cana, huarmi cana, cari cana imapash, Cristohuan llutarishca cashpa tucui cancuna shuclla cashcaraicu.
48003029	Cristopac cashpa, chaipi shuti Abrahanpac churicuna, Dios paita cusha nishcata chasquinacuna canquichic.
48004001	Caitami rimanayani: japinata chasquina chaira huahua cashcapi, shuc aillu ucupi huatara runa tiyashcamanta mana imapi chican ricurin, tucuipac amu cashpapash.
48004002	Shuc runacuna paita ricuccama tiyanan, pai rurana cashcata rurashpa cunun, paipac yaya rimashca pacha pactanacama.
48004003	Ñucan-chicpi chashnallata tucun: ñucanchic huahua cashcapi, cai pachamanta pacashca amucuna ñucanchicta huatara charinurca.
48004004	Ranti ña rimashca pacha pactarishcapi, Dios paipac Churita cachamurca, pai shuc huarmimanta pacarirca, Moisespac camachic quillcapi rimashcata pactachina tucurca;
48004005	chai camachic quillcahuan huatashcacunata quishpichishpa, Dios-pacpi ñucanchic churicuna shina chasqui tucuna ushancapac.
48004006	Ña paipac churicuna cashcata ricsichincapac, Dios paipac Churipac Samaita ñucanchic shuncucunaman cachamurca; chai Samaica caparin: "Ñuca yaya".
48004007	Shina cacpi, can ña mana huatara runa canqui, Diospac churimi canqui; paipac churi cashpa, japina cashcata chasquina canqui, pai chashna munashcaraicu.
48004008	Ñaupa, cancuna Diosta mana ricsic cashcapi, dioscunapi huatara carcanquichrc, alli rimacpi paicuna mana dioschu canun.
48004009	Ranti cunan ña Diosta ricsiccuna cashpa, ashtahuan allita rimacpi, cancuna Dios ricsishcacuna cashpallata, ¿alllichu canca cutillata chai sanpa tsuntsu ushaicunaman urmashpa, paipac huataracuna tucuncapac?
48004010	Cancuna raiminquichic maican punchacuna, quillacunapi, yuyarishca panchapi, huatapi imapash...
48004011	Yancamantami cancuna ucupi llancashcani yachihuan.
48004012	Huauquicuna, ñucata catihuaichic cancunata rimani, ñucapash cancuna shina tucushcaraicu. Mana imapipash piñachihuashcanquichiccu.
48004013	Cancuna ña yachanquichic, ñuca callarishcapi Cushi Shimimanta yachachincapac, shuc uncuita ñacaricushpami chaitaca rurarcani.
48004014	Chai uncui cancunata camancapac carca, cancuna ñuca chai uncuita charicpipash mana piñahuarcanquichic, mana callpachihuarcanquichic; chaipac rantimanta, shuc Diospac angelta shina chasquihuar-canquichic, quiquin Jesucristo cacpi shina.
48004015	¿Cancuna chai pacha cushiyashca tucurircachu? Cancunamanta allita yuyarish-pa rimanimi, cancuna ushashpa, ñahuitapash surcurinquichic-manmi carca ñucata cuncapac.
48004016	Cunanca, ¿cancunata chicnicchu cani, shuti cashcata rimashcaraiculla?
48004017	Chai runacuna cancunapi ñahuita churanushcami, shinapash paicuna ruranca racushca mana allichu can. Paicuna cancunata ñucanchicmanta chicanyachincapac munanun, chai huasha cancuna paicunamanlla yuyarinuchun nishpa.
48004018	Shuc-cunamanta yapa yuyarina yapa allimi can, shinapash alli yuyaihuan; huiñaipac cachun, mana cancunahuan ñuca tiyacushcallapi.
48004019	Ñuca huahuacunalla, cutillatami cancuna-raicu nanaicunata ñacarini, shuc huachanca racuc mama charishca nanaicunata shina; ñacaricushallami cancanapi Cristo allipacha pactamunacama.
48004020	Cancunahuanshi cunanshitullata chaipi tiyacuiman cancuna atipaipac shimipi rimancapac, pita yachashun, cancunata imana rimacpi chari alli tucunman.
48004021	Caita cutipahuichic, cancuna Moisespac camachic quillcata pactachina munaccuna: ¿manachu uyashcanquichic chai camachic quillca rimashcata?
48004022	Abrahan ishcai churitami charirca riman: shuc churi huatara huarmimanta, shucca quiquin huarmimanta; chai huarmica mana huatara carca.
48004023	Huatara huarmipac churi tucui runa shina pacarirca; ranti quishpira huarmipac churica Dios cusha nishca pactarincapac pacarirca.
48004024	Chashna tucushca yapa ricsichin; caran huarmi shuc cunacushca shimita ricSichin; shucca Sinai urcupi cunacushca shimita ricsichin; Agar can chai, cai cunacushca shimipi pacariccuna huatara pacarinun.
48004025	Allita rimacpi, Agar, Arabiapi tiyac Sinai urcu can; yuyaricpi cunan tiyac Jesuralen can; cai llacta huatara can tucui paipac churicunantin.
48004026	Ranti jahua pachamanta Jerusalen quishpira can, ñucanchicca paipac churicuna canchic.
48004027	Camachic quillca cashna rimashcaraicu: Mana huahuayuc huarmi, cushiyai, can mana huahuayuc canqui; can mana huahua pacarina nanaita ricsic, cushiyashpa capari. Jichui tucushca nuarmi cariyuc huarmimanta yalli achca huahuayuc tucuna cashcaraicu.
48004028	Huauquicuna, cancuna Isaac shinami canquichic; Dios cusha nishca huahuacunami canquichic.
48004029	Chai pachapi tucui runa shina pacaric churi, Samaimanta pacaric churita piñashpa japishca shina, chashnallatami cunanpash tucun.
48004030	¿Chashna-manta camachic quillca rimashcata yachanquichicchu? Caita rimau: "Huatara huarmita huahuantin callpachi, quishipira huarmipac churi japina cashcata huatara huarmipac churihuan mana chaupichirincachu.
48004031	Shina cacpi, huauquicuna, mana huatara nuarmipac churicunachu canchic, quishpira huarmipac churicunami canchic.
48005001	Cristo ñucanchicta quishpinata curca ñucanchic quishpira cancapac. Chairaicu chai quishpina charishcapi sinchicushpa causaichic, ama cuti huatara causanaman ticrashpa.
48005002	Uyahuaichic. Ñuca, Pablo, cancunata runanimi cancuna pincai carata pitichicpi, Cristo cancunapac mana imapash allichu canca.
48005003	Maican cara pitiric runatapash cutillata rimanayani, Moisespac camachic quillcapi rimashcata tucuita pactachinami can.
48005004	Camachic quillcata pactachishpa jucha-manta quishpinata cancuna mashcanquichic, chashna rurashpa Cristomanta chicanyashcanquichic; Diospac llaquinamantapash chicanyashcanquichicmi.
48005005	Ranti ñucanchicca Samairaicu ñu-canchic ininaraicupash juchamanta quishpichi tucunata chapan-chic.
48005006	Cristo Jesusman llutarishca cashpa, pmcai cara pitira, mana cara pitira cana yancami can. Jnina shuti allimi can, cai ininapash llaquinacushpa causanata ñucanchicman cuchun.
48005007	Cancuna alli caticurcanquichic. Shuti cashcata cancuna uyanata saquincapac, ¿pipash camachircachu?
48005008	Cancunata cayac Dios mana cashcancachu.
48005009	"Ansashitu levadura achca harinata punquichinmi", rimai tiyan;
48005010	Apunchicpi ñuca chapani cancana mana shuc yuyaita japina cashcamanta; ranti cancunata pantachic ranata Dios ñacachincami, pi cacpipash.
48005011	Huauquicuna, ranti, ñuca iniccunata pincai cara pitirinami chaira rimashpa puricpi, judiocuna mana piñashpa japihuanunmanchu; chashna cacpi Cristopac crusmanta yachachishca paicunata mana piñachinmanchu.
48005012	Ñuca yuyanimi chai cancunata quillachishpa puriccuna, shuc railla paicunallata curuta muyuta surcuricpi alli canman.
48005013	Huauquicuna, quishpira cancapac cancuna cayai tucurcanquichic. Shinapash cai quishpirapi ama ruranquichic-chu cancana aicha mañashcata. Ashtahuan llaquinacushcaraicu tucuipura yanaparina canquichic.
48005014	Camachic quillcapi rimashca cai pactachina shimipi pactacta tiyan; "shuc runata canpac quiquin aichata shina llaquina canqui".
48005015	Yuyashpa causaichic, cancanapura caninacushpa, micunacushpa causash-pa, cancunapurallatami huacllirinquichic.
48005016	Chashnamanta rimani: Samai munashca shina causaichic, ama cancana mana alli munashcacunata ruraichic-chu.
48005017	Mana alli munaicunahuan Samaihuan chicnicpura canun. Shuc shuccanahuan chicnicpura cashcaraicu, cancuna mana ushanquichic cancuna munashcata rurancapac.
48005018	Ranti cancunata Samai pushacpi, chaipi shuti camachic quillcamanta chican canquichic.
48005019	Mana alli munaicunata caticcuna rurashcata ricsinalla can: yumashpa juchallinun, ticllayuc, mana allicunata rurashpa juchallinun,
48005020	huacacunata chacchanun, sacrachinun. Huiñaipac piñarishca causanun, chicanyashpa, tunpashpa. Piñarisiqui canun, piñanacuchinun, chausichinun, chicanyachi-nun.
48005021	Chiquicuisiqui canun, machaisiqui, micuisiqui, tucui mana allita ruranunllami. Cancunata rimani ñaupac rimashca shina: chashna causaccuna Diospac pachaman mana yaicanun-cachu.
48005022	Ranti Samaica caita cun: Llaquina, cushiyana, ganas causai, mana piñarishpa chapana, llaquic cana, alli shuncuyuc cana, rimashcata pactachic,
48005023	mana amu munashcallata rurac, samaita catic. Tucui chaicunata mana maican camachic quillca cautsayachina ushanchu.
48005024	Jesucristopac caccuna juchasapa canata tucui manaalli munaicunantin illactami chacatanushca.
48005025	Samairaicu cunan causacushpa saquishun Samaillata ñucanchicta purichichun.
48005026	Jatunyana ñucanchicpi ama tiyachun, ama piñanacuita, chiquicuitapash ñucanchic ucupi churashun.
48006001	Huauquicuna, pitapash juchapi urmashcata ricushpa, cancuna samaihuan puriccuna cashpa, pai alliman ticrancapac yanapana canquichic. Ranti yapa llaquishcahuan rurana canquichic; shinapash caran runa yuyarishpalla rurachun, yancamanta cancunapash juchanayaipi urmanquichicman.
48006002	Ima llaquipash tiyashcapi tucuilla yanaparichic, chashnami Cristo rimashcata pactachinquichic.
48006003	Pi runapash mana ima cashpallata jatunyarishpa, paillata umarishca tucun.
48006004	Caran amu paipac quiquin causaita taripachun; paimantallata cushiyanata charishpa cushiyachun, shuccunamantaca mana.
48006005	Caran amumi quiquin paipac llaqui llashaita apari cachana tucun.
48006006	Cushi Shimimanta yachacuc, yachachic-huan tucui pai charishcata chaupichinacan.
48006007	Ama cancunallata umarichichu: Diosta mana pipash asinchu. Quiquin tarpushcatami pallana tucunchic.
48006008	Mana alli munaicunata tarpuc, chai mana alli munaicunamanta pallanca. Ranti Samai munashcata tarpucca, Samaimantami huiñaipac causanata pallanca.
48006009	Chairaicu mana sanpayashpa alli rnranacanata rurana canchic; mana sanpayashpa catishpaca, paipac pacha pactashcapi pallashunmi.
48006010	Chairaicu, caran ushashcapi tucuicunata alli rurashcahuan yanapana canchic, inic huauquicanata ashtahuan yalli yanapana canchic.
48006011	¡Cancuna ricuichic ima shina jatun quillcacunahuan quiquin ñuca maquihuan cunan cancunata quillcacuni!
48006012	Cancunata pincai cara pitirincapac rimaccuna, runacunapac ñaupacpi alli saquirincapacllami can, Cristopac crusraicu ama piñashpa japi tucushun nishpallami chashna ruranun.
48006013	Shinapash, chashnu cara pitirishca cashpallata, mana tucui camachic quillcapi rimashcata pactachinunchu. Chashna cancunata pincai cara pitirincapac rimanun, chashna cancuna aichapi chai ricuric mircata rurachishca huasha, paicuna jatunyarishun nishpami can chaita.
48006014	Ranti ñucaca, Apunchic Jesucristopac crusmantallami jatanyarina munani, mana shuc imamantapash.
48006015	Pincai cara pitirishca, mana pitirishca cana mana imapash allichu can; mushu causaita charina, chaimi alli can.
48006016	Tucui cashna causaccuna ganas causaita Diospac llaquinata chasquichic Diospac quiquin runacunantin.
48006017	Caimanta huashaman mana munanichu pipash llaquicanata apamuhuancapac; ñuca aichapi charishca mircacuna Jesuspac yanapac cashcata ricsichiranun.
48006018	Huauquicuna, Apunchic Jesucrsito paipac cuyaita cancunapi tallichichun. Chashna cachun.
49001001	Ñuca, Pablo, Dios munashcaraicu Jesucristopac apostol cani, Efeso llactapi tiyac Diospac runacunaman, Cristo Jesusta iniccunaman cai quillcata cachani.
49001002	Ñucan-chicpac Yaya Dios Apanchic Jesucristontin paicunapac cuyaita ganas causaitapash cancanapi tallichinuchun.
49001003	Dios Yayata chacchashunchic, pai Jesucristopi tucui laya allicunata jahua pachamanta ñucanchicman curca.
49001004	Cai pachata chaira mana rurashcallapita, ñucanchicta Jesuscristopi acllarca paipac ñaupacpi tiyancapac, paipacta chicanyachishca, jucha illaccuna. Pai ñucanchicta llaquishcamanta,
49001005	Jesucristo-raicu pai huiñachishca huahuacuna cancapac japishca carcanchic, pai chashna munashcaraicu.
49001006	Chairaicunamanta huiñaipac Diosta chacchanchic pai cuyashcacunamanta, chaicunahuanmi ñucanchicta bendisiarca paipac llaquishca Churipi.
49001007	Dios achca llaquishcapi, paipac Churi tallichishca yahuar-raicu ñucanchicta huatara cashcamanta llushpichishca juchacunamantapash ñucanchicta pichashcami.
49001008	Dios ñucanchicpac yuyaita punchayachishpa, tucui atipanata cushpa, pai achca llaquishcata ricsichishca,
49001009	pai pacara charishca yuyaitapash ñucanchicman ricsichishca, rimacpi pai unaimanta rurana yuyarishcata.
49001010	Pai rimashca pactarishcapi, Dios tucuita Cristopac maquipi churanca ran, jahua pachamanta, cai pachamanta tucui imacunata.
49001011	Dios unaimanta ñucanchicta acllashcarca, ñucanchic Cristohuan llutarishca cashcaraicu japina cashcata japina ushancapac, Diosllata munashca shina; paimi tucui paipac ñahuipi alli ricurishcata ruran.
49001012	Ñucanchic Cristopi tucuicunamanta ñaupac yuyaita churaccuna cacpi, Dios jatun cashcaraicu chacchashpa causancapacmi chashna rurashca.
49001013	Cancunapash shuti shimita uyashcapi, quishpichic shimimanta rimai tucushcapi, Cristota inishpa, paiman llutachishca tucurcanquichic, Diospac sellashcapash saquirir-canquichic pai cusha nishca Samairaicu.
49001014	Dios tucui paipaccunata quishpichishca huasha, ñucanchicjapina cashcata Diospac Samai ricuchicun, pai jatun ushaita charishcaraicu chacchai tucuncapac.
49001015	Chairaicu, Apanchic Jesuspi cancuna inina charishcata yachashpa, tucui Diospac runacunatapash llaquishcata yachashpa,
49001016	cancunaraicu Diosta pacrachunata manapacha saquinichu, Dios-huan rimarishcapi cancunamanta yuyarishpa.
49001017	Apunchic Jesucristopac Diosta, jatunyachishca Yayata mañani alli yachana yuyaita cancunaman cuyachun, pai yachachishcata alli atipashpa, ashtahuan allita ricsincapac.
49001018	Imata cancuna chapancapac cayai tucushcata yachancapac, ima shina jatan japina cashcata Dios paipac runacunaman cunca rashcata yachanuchun yuyaihuanmi, cancunapac yuyaitapash Dios punchayachichun nishpa mañani;
49001019	chash-nallata, mai jatun paipac ushai cashcatapash yachancapac mañanami, chai ñucanchicpi iniccuna cashcamanta rurarin. Chai ushai Dios tucui ushaihuan ricuchishcallatami,
49001020	pai huañushcamanta Cristota causachishpa, jahua pachapi paipac yachac maquiman tiyachishcapi,
49001021	tucui ushaicanamanta yalli ushaiyucta rurashpa, apucunamanta, amucunamanta, apunchic-cunamanta yalli, tucui cunan pachapi tiyac, huasha tiyanca racuc pachapi tiyashcamanta jahuapi churashpa.
49001022	Tucui imacunata Cristopac chaqui ucupi churarca, inuccunaman quiquin Cristo jinu curirca, paipac uma cancapac.
49001023	Jniccuna Cristopac aicha canun, Cristo paihuan pacta tucun; ranti Cristoca tucuicunapi pacta tucun.
49002001	Mana alli rurashcacunaraicu, juchacunaraicu, ñaupac cancuna huañushcami carcanquichic,
49002002	chashna causa-cushpa, cai pacha ruranata caticurcanquichic, huairapi puric chai samai amu munashcata rurarcanquichic; pai sinchicuchin Diosta mana uyana munaccunata.
49002003	Chashnallata callari pachapi tucui ñucanchicpash causacurcanchic, ñucanchic aicha munashcata, ñucanchic juchasapa cashcata, yuyai rimashcata catishpa. Chashna cashcamanta, Diospac manchaipac ñaca-chinata charina carcanchic, shuccuna shinallata.
49002004	Ranti Dios yapa llaquinata charishpa, ñucanchicta yapa llaquishpa,
49002005	Cristopi ñucanchicmanta causaita curca ñucanchic chaira juchacunaraicu huañushca cashcallapita. Dios alli shuncuyuc cashcaraicu quishpmata cancuna chasquircanquichic.
49002006	Cristo Jesus-huan pacta Dios huañushcamanta ñucanchicta causa-chirca, paihuanpash jahua pachapi ñucanchicta tiyachirca.
49002007	Huasha pachacunapi yapa ñucanchicta llaquishcata ricuchin-capac caita rurarca, Cristo Jesuspi pai yapa ñucanchicta lla-quishcata ricuchincapac.
49002008	Dios alli shuncuyuc cashcaraicu quishpinata cancuna chasquishcanquichic, cancuna inic cashca-raicu. Caica mana cancuna munaimanta tarishcachu can, Diosmi cancanaman curca.
49002009	Mana cancuna rurashcamantachu caita tupashcanquichic, chairaicu cancunamanta manapi runa imamantapash mana jatunyarina ushanchu;
49002010	Diosmi ñucan-chicta rurashca; paimi allicunata rurancapac Cristo Jesuspi ñucanchicta surcurca, pai chashnapac huiñaimanta munashca cashpa.
49002011	Shina cacpi, cancuna, mana judio caccuna, "mana pincai cara pitirishca"judiocuna cancanata rimanan (carata runa aichapi pitinun, "cara pitirishca canchic" paicunallata rimarinun),
49002012	yuyarichic cancuna ñaupac Cristo illac, israel llactamanta chican, Dios cusha nishcata mana japina cashcata yuyarichic. Dios illac, mana imata chapashpa cai pachapi causacurcanquichic.
49002013	Ranti cunan, Cristo Jesus yahuarta tallichishcaraicu paiman llutarishca canquichic; ñaupac caruyachishca tiyaccuna cunan mayanyachi tucushcanquichic.
49002014	Cristo ñucanchipac ganas causai can. Judio runacunamanta, mana judio runacunamanta pai shuclla llactata rurarca, cancunapura piñacushpa causashcata allichishpa. Quiquin paipac aichapi
49002015	camachic quillcata anchuchishpa, tucui chai quillca rimashcata anchuchishpa, ishcai chican llactamanta shuclla mushu llactata, paiman llutarishcata rurarca.
49002016	Pai cruspi huañushpa, ishcantin llactacuna macanacushpa causashcata tucuchichirca, paicunata Dios-huan alliyachirca, ishcantinmanta shuclla aichata rurashpa.
49002017	Tucuicunaman ganas causai shimicanata rimancapac Cristo shamurca, cancuna carupi tiyaccunaman paipac mayanpi tiyaccunamanpash.
49002018	Cristoraicu, shuc Samaillapi Yayapac-man pactana ushanchic tucuilla.
49002019	Chairaicu, cancuna ña mana chican runa canquichic, ña mana chican allpapi tiyanquichic; cunanca ashtahuan Diospac runacuna japina cashcata japina ushanquichic Diospac aillucunapash canquichic.
49002020	Shuc huasi shinami cancuna canquichic, yachachishcacuna; profetacuna chai huasipac sapi canun, ranti quiquin sinchicuchic rumica Jesucristollata can.
49002021	Cristoman llutarishpami, tucui huasi alli sinchicurishpa jahuaman jatarinca, Apunchicpi shuc sumac Diospac chicanyachishca huasi tucunacama.
49002022	Chashnallata cancunapash, Cristoman llutarishca cashpa, tucui cancanapura llutarinquichic Diospac huasi tucunacama; chaipimi Dios paipac Samaihuan causanca.
49003001	Chairaicumanta ñuca, Pablo, cancuna mana judio-cunapac allipac chunta curralpi quillcara cani Cristo Jesusraicu.
49003002	Cancuna ña yachanquichic ima chari Dios yapa alli shuncuyuc cashpa, cai llancanata mincahuashca cancunapac allipac.
49003003	Dios pai pacashca yuyaita pacllapi churashpa, ñucata ricsichihuarca; ñaupallata caimanta cancunata ansashituta quillcarcani.
49003004	Quillcata ricushpa, Cristopac pacara yuyaita ñuca ricsishcata cancuna atipanata ushanquichic;
49003005	callari pachapi manapi runata ricsichishca carca chai pacara yuyaita, ranti .cunan Dios paipac Samaihuan apostolcunaman, profeta-cunaman ricsichishca.
49003006	Caimi chai pacara shimi: mana judio runacuna, judio runacuna shinallata, japina cashcata Diospac shimita uyashpa chashquinunca; shuc aichamantallata cashpa, Cristo Jesuspi Dios cusha nishcata paicunapash japina canan.
49003007	Ñuca yanca cashpallata, Dios munashcaraicu cai quishpichic shimita yachachincapac mincai tucushcani.
49003008	Tucui Diosta iniccunamanta ñuca yalli uchillami cani; shina cacllipita, Cristo mana judio runacunata tucui cushi shimita ricsichincapac acllahuarca.
49003009	Tucuita rurac Dios unaimanta pacara charishca yuyaita tucui cancunaman ricsichincapac mincai tucurcam.
49003010	Chashna tucurca tucui jahua pachamanta ushaicuna Dios chai tucui yachai charishcata ricsincapac cunan iniccunaraicu.
49003011	Dios pai huiñaimanta yuyarishcata Apunchic Jesucristopi pactachirca.
49003012	Diosman Cristopi mayanyancapac ushanchic, ñucanchic paipi inishcaraicu.
49003013	Chairaicu ama sanpayaichicchu rimani ñuca cancunaraicu ñacarishcamanta, cancuna chaicanamanta ashtahuan jatanyaranami canquichic.
49003014	Chairaicumanta Yayapac ñaupacpi cuncarinimi,
49003015	paimantami tucui aillu cai pachapi jahua pachapipash shutita japinun.
49003016	Yayata mañanimi Diospac Samairaicu pai sumac achca charishcamanta cancunapac ucupi shinchicuita ushaitapash cuchun,
49003017	Cristopash cancuna inishcaraicu cancunapac shuncu ucupi causachun. Chashnami cancuna, sinchi tucushpa, llaquinapi sapiyashpa,
49003018	tucui iniccunahuan atipana ushanquichic Cristopac llaquina mai jatun cashcata.
49003019	Chairaicu, ricsichic rimani chai llaquinata; pai ñucanchic tucui ricsi ushashcamanta yalli jatunmi; chashnami can cancana Diospi pacta juntarishca cancapac.
49003020	Cunanca Dios jatunyachishca cachun; paimi ñucanchic mañashcamanta, ñucanchic yuyashcamanta yalli rurana ushan ñucanchicpi tiyac paipac ushaihuan.
49003021	Iniccuna ucupi Cristo Jesuspi huiñai huiñai jatanyachishca cachun. Chashna cachun.
49004001	Chashnamanta ñuca, Apunchicraicu chunta curralpi quilpara, cancunata mañani: Allita causaichic, Dios chaipac cancunata cayarca, allita causancapac.
49004002	Uchillayashca, alli shuncuyuc caichic; mana piñarishpa chapaichic, llaquishcahuan cancunapura llaqui tiyashcapi quishpichirichic.
49004003	Diospac Samai yanapashcahuan, tucuilla huancurishpa causaichic cancunata ña huancuchishca ganas causairaicu.
49004004	Shuclla aicha, shuclla Samai tiyan, Dios cancunata shuclla chapanata charincapac cayashca shina.
49004005	Shuclla Apunchic, shuclla inina, shuclla bautismo tiyan;
49004006	shuclla Dios tiyan, pai tucuicunapac yaya can, tucuicunamanta yalli can, tucuicunahuan ruracan, tucuicunapi tiyan.
49004007	Ranti ñucanchic caranlla Cristo cuyaicunailata japishcanchic.
49004008	Chairaicu camachic quillca riman: "Jahua pachaman sicarca piñashpa japishcacunata paihuan pushashpa, runacunataca paipac cuyaita curca".
49004009	"Sicarcami" nishcapi, ¿ima rimanayashcata yachanquichicchu? Ñaupactami cai allpaman uraicurca nishpami rimanayan.
49004010	Uraicuc runallatami jahua pacha jahuaman sicarca, pai pactashcahuan tucuita juntachincapac.
49004011	Paillata munarca maicancuna apostol cancapac, shuccunaca profeta cancapac, shuccunaca quishpichic shimita huillac cancapac, cuti shuccunaca michic cancapac, yachachic cancapac.
49004012	Chashnami paipac runacunata yanapac cancapac yachachirca, Cristopac aichata huiñachichincapac,
49004013	tucuilla ininapi Diospac Churita ricsinapi shucllapi huancurishca canacama. Chashnami ñucanchic yuyaita rucuyachishpa, Cristopi pactarishca tucushun.
49004014	Ña mana huahuacuna shinachu, shuc yuyaita charishcamanta chicanta yuyarishun; shuc mushu yuyaita mana japishunchu, pantashca ñanpita puric runacuna umachishcahuan yachachishcata.
49004015	Chaipac rantimanta, shuncumanta cusca shimihuan rimashpa, Cristoman huiñashpa rina canchic, paimi aicha uma can.
49004016	Cristoraicu tucui aicha mana huacllirishpa caticun; caran uchilla aichacuna alli caticucpi, tucuilla llaquinapi huiñashpa jatanyashpa catiranun.
49004017	Caitami Apunchicpac shutipi rimashpa mincani. ama Diosta mana ricsiccuna shina causaichicchu; paicunaca yanca yuyaicunata pactachinun,
49004018	paicunapac yuyaipash yana tuta shina can. Diosmanta shamuc causairaicu mana cushiyanun-chu, paicunapac shuncu upayashpa cashpa mana atipanun.
49004019	Sinchiyanurca, mana alli ruraicunapi urmanushca, mana allicunata mana sanpayashpa rurashpa catinunlla.
49004020	cancunaca mana chashna causancapacchu Cristota ricsircanquichic,
49004021	alli shutipacha paimanta jinu uyashca cashpa, paimanta jinu ima shina causana cashcata yachashca cashpa.
49004022	Cancunapac ñaupac causaita saquina canquichic; paica huacllishcami can, mana alli munaicunapi umai tucushcaraicu.
49004023	Caucunapac yuyaita causaitapash mushuya-china canquichic,
49004024	mushu runa tucuna canquichic, Dios munashca shina; chaica cusca causaihuan chuya shuncuyuc cansascahuan ricsichirin.
49004025	Chashnamama, amacuti llullanquichicchu, ashtahuan shuccunata shuti cashcallata rimaichic, tucuicuna shuc aichamantallatacashpa.
49004026	Piñarishpa ama juchallichicchu, cancanapac pinari ama chishiachun.
49004027	Supai cancuna rurashcapi ama satirichun.
49004028	Shuhuashpa causac saquichan shuhuanata, ashtahuan llancapac shayarichun; shuc alli llancanata paipac maquihuan rurashpa imallapash charichun tsuntsucuna mañashcapi cancapac.
49004029	Mana alli shimicunata ama rimaichicchu, ashtahuan alli shimicunata rimaichic, huiñancapac yanapaccunata, uyaccunata alliman pushancapac.
49004030	Diospac Samaita ama llaquichichicchu, paihua jahuisca mari carcanquichic, Diospac cashcata allipacha quishpichishca pancha ricsi tucancapac.
49004031	Cancunamanta jichuichic tucui piñanacunata, piñarinacunata, caparinacunata, piñanata, tucui laya mana allicunata.
49004032	Alli shuncuyuc caichic caranlla shuc-huan, quishpichinacuichic cancunapura, Dios Cristopi cancunata quishpichishca shina.
49005001	Cancuna, Dios llaquishca churicuna cashpa, pai shina cana canquichic.
49005002	Cancunapura llaquinacushpa purma canquichic, Cristo ñucanchicta llaquishca shina, llaquishcaman-ta ñucanchicraicu huañuiman curirca, sumac ashnac camari shina Diospac ñaupacpi curishpa.
49005003	Cancuna Diospac runacuna cashpa, cancana ucupi mana ansallapash rimana canquichic yumashpa juchallinamanta, shuc ticllayachic juchacunamanta cullqui mitsanamantapash.
49005004	Chashnallata ama rimaichicchu mana alli shimicunata, yanca rimaicunata, yanca runa rimashca shimicunatapash, chashna rimana mana alli cashcaraicu; chaipac rantimanta Diosta chacchaichic.
49005005	Caita yachaichic: maicanpash yumash-cahuan juchallishpa, ticllayachicta rurashpa juchallishpa, cullqui mitsac cashpa (chaita rurashpa huacata chacchashca shinallata can), mana yaicuna ushancachu Cristopac pachapi Diospac pachapipash.
49005006	Ama pipash cancunata yanca shimicunahuan umachichun, caicunaraicu mari manchaipac ñacarina Diosmanta shamun paita mana uyaccunapacman.
49005007	Chashna runacunahuan ama imatapash charichicchu.
49005008	Ñaupac cancuna tutapi causacurcanquichic, ranti cunan, Apunchicman llutarishca cashpa, achicpi causanquichic. Achicpaccuna shina causaichic,
49005009	achicca caita mari cun: yapa alli shuncuyuc cana, cusca rurana, shutita rimana.
49005010	Diospac ñahuipi alli ricuricllata ruraichic.
49005011	Tuta ucupi causaccuna shina, mana imapacpash allicunata cancunaca ama ruraichic-chu; ashatahuan, chasna mana allicuna pacllaman surcushpa, mana alli cashcata ricsichichic.
49005012	Pacallapi paicuna rurashcata rimancapacllapash pincanayanmi;
49005013	ranti achic-huan pacllapi tucui rurashcacunata surcushpa ricuchicpi, tucui pasacta ricurin,
49005014	tucuita mari achic pacllapi surcushpa ricuchin. Chairaicu caita ninun: "Can puñucuc, causari; huañushca-cunamanta jatari, Cristo canta achic-huan ricuchincami".
49005015	Chairaicu, cancunapac causana layata alli ricuna canquichic.
49005016	Causaicama allicunata ruraichic, cai punchacuna mana allicuna mari canun.
49005017	Rurashcapi, ama jahuata yuyaihuan ruraichicchu, Apunchic munashcata mashcaichic.
49005018	Ama machaichicchu, machai ashtahuan juchallinamanmi aisan; chaipac rantimanta, Diospac Samaihuan juntarichic.
49005019	Tantarishcapi Dios-huan rimarichic, taquichic shuncumanta yuyarishcahuan. Taquishcahuan cancunapac shuncupi Apun-chicmanta cushiyaichic,
49005020	Dios Yayata, Apunchic Jesucristo-pac shutipi, tucui imacunamanta pacrachuichic.
49005021	Cristoraicu cancunapura yanaparishpa causaichic.
49005022	Cariyuc huarmicuna, cancunapac carita uyaichic Apunchicta shina.
49005023	Carica huarmipac uma mari can, Cristo iniccunapac uma casha shina. Cristoca iniccunata Quishpichic can, iniccana aicha canun;
49005024	iniccuna Cristota uyashca shina, cariyuc huarmicanapash tucuipi carita uyana canun.
49005025	Caricuna, cancunapac huarmita yapa llaquina canquichic, Cristo iniccunata llaquishca shina, llaquishcamanta mari pairaicu causaita curca.
49005026	Chashnami Diospacta chicanyachirca iniccunata pai rimashcahuan sumacyachishpa bautismo yacuhuanpsh maillashpa,
49005027	iniccunata shuti munarcami paipac ñaupallapita ricuchincapac, jatunyachishca-ta, mana ticllayuc, mana sipuyashcata, mana imapi huacllishcayuc, ranti chicanyachishcata, alli pacta tucushcata.
49005028	Huarmiyuc cari paipac quiquin aichata llaquishca shina, paipac huarmita llaquina can. Huarmita llaquic cari quiquin amupac aichallata llaquicun.
49005029	Manapi runa quiquinpac aichata chicninchu, ashtahuanpash paita caran, allita ricun, Cristo iniccunahuan rurashca shina,
49005030	paipac aicha cashcaraicu. Ñucanchicca chai aichamanta uchilla aichacuna canchic.
49005031	"Chairaicu cari runa paipac yayata mamata saquinca paipac huarmihuan llutarincapac, chashna ishcantincu-na shuclla runa shina canunca".
49005032	Cai jatun pacara shimimi can; ranti ñucaca Cristomanta iniccunamanta yuyarishpami rimacuni.
49005033	Chashna cashcaraicu cancunamanta caranlla quiquinta shina huarmitapash llaquina canquichic, ranti huarmica paipac carita yupaichachun.
49006001	Churicuna, Apunchicta llaquishcaraicu yaya mamata uyaichic, chai mari alli can.
49006002	Cai rurai nishca shuc cusha nishcata charin: "Yayata mamata yupaichanqui, chashna cushi causashpa, cai pachapi anaita causanqui".
49006004	Yayacuna, churicunata ama piñachichicchu, ashtahuan cuscata yachachishpa huiñachichic Apunchicta llaquinatapash yachachishpa.
49006005	IIuatara runacuna, cai pachapi tiyac cancunapac amucunata uyaichic. Cristota yanapacushca shina, yupaichash-cahuan, manchaihuan, uchillayashcahuan ruraichic.
49006006	Mana paicuna ricucushcallapi yanapana canquichic, paicunapacpi alli ricui tucushun nishpa; Cristota yanapac shinami rurana canquichic, tucui shuncuhuan Dios manashcata pactachishpa.
49006007	Apunchicta yanapacushca shina cancuna llancashcata ruraichic, mana runacunapacta ruracuc shina.
49006008	Ña cancana yachanquichic ima shina caran runa, huatashca cashpa, quishpira cashpa imapash, alli rurashcacunamantallami Apanchicmanta chasquinata charishun.
49006009	Cancuna amucuna, cancunata yanapaccunata ama piñashcahuan rimaichicchu. Yuyarina canquichic cancuna paicunantin jahua pachapi tiyac Apunchicpac cashcata, paica runacunata mana chicanyachishpachu ricun.
49006010	Cunan, huauquicuna, Apunchicpi sinchi tucuichic, paipac sinchi ushaihuan.
49006011	Supaita yallincapac Dios cushca jillaimanta churarinata churarichic.
49006012	Mana aichayuc runahuanchu macanacucunquichic, jahua pachamanta mana ricuric ushaicanahuanmi macanacucanquichic; paicuna cai yana tuta pachapi tucui ushaita charinun.
49006013	Chairaicu, cancunata, japichic, limani Dios cushca jillaimanta churarinata, mana alli pancha pactashcapi sinchicuna ushancapac, macanacui tiyash-capi mana shuc chaqui huashaman jaitarishpa yallincapac.
49006014	Sinchicushpa causaichic, shuti shimita churarishpa, cusca causai quishpichishca.
49006015	Ganas causana shimita shuccunaman ricsichicrincapac rinalla chapacuichic.
49006016	Can-cuna charishca inina supai janpihuan cachamushca biruticunamanta quishpichichun.
49006017	Cancunapac quishpina cancunapac umata quillpashpa quishpichic cachun, Diospac Samai cushca shimica cancunapac mircanu cachun.
49006018	Dios-huan rimarinata ama saquichicchu; Dios-huan rimarishcapi paipac Samai cancunahuan tiyachun. Ricuralla causaichic, mana sanpayashpa, Diosta mañaichic tucui paipac runacunaraicu.
49006019	Ñucaraicupash Diosta mañaichic runacuna-man ñuca rimashcapi, alli shimicuna tiyahuanuchun mana manchashpa quishpina shimita, mana atipaipac cashcata ricsichincapac.
49006020	Cai shimipac cachashca runata shina Dios cachahuarca, pairaicu piñashpa japi tucushpa cunan quillpara cani. Diosta mañaichic ama manchashpa chai shimita ñuca rimana ushancapac.
49006021	Ñucanchic llaquishca Apunchicpac llancanapipash mana sanpayashpa yanapac huauqui Tiquicomi, ñucamanta tucui ñuca racushcamantapash shimita cancunata rimacrinca.
49006022	Chairaicumi paita cancunapacman cachacuni, caipi ñucanchic imana tiyacushcamanta ricsichishpa, chashna cancanata cariyachichun.
49006023	Yaya Dios Apunchic Jesucristontin ganas causaita llaquinantin ininantin huauquicunaman cunuchun;
49006024	Apun-chic Jesucristota llaquiccunatapash paipac cuyaita mana pishiyashpa tallichichun.
50001001	Pablo Timoteontm Jesucristota yanapaccana, Pilipos llactapi tiyac Diospac runacuna cashpa, Cristo Jesusman llutarishcacunaman, rimacpi, tucui miccanaman obispocunan-tin yanapaccunantin cai pancata quillcacunchic.
50001002	Ñucan-chicpac Yaya Dios Apunchic Jesucristontin, paicunapac cuyaita ganas causaitapash cancunapi tallichinuchun.
50001003	Caran cancunamanta yuyarishcapi ñuca Diosta pacrachuni;
50001004	Dios-huan rimarishcapi cushiyashcahuan huiñai tucui cancunaraicu mañani;
50001005	callarishcamanta cunancama Diospac Cushi Shimita ricsichincapac yanapashcamanta mana cuncarinichu.
50001006	Ñuca yuyani, Dios cancunapi alli rurancapac callarishcata alli pactachinacama mana saquincachu Jesucristo ticramuna panchacama.
50001007	Ñuca cancanata yapa llaquiscamanta chashna yuyarishca allimi yachihuan; ñucaman tucui Dios cuyashcallatata cancanapash chasquicunquichic chunta curralpi ñuca quillpara tiyacushcapi, apucanapac naupacpi quishpichic shimimanta alli rimascapi, pai shuti cashcata ricsichicushcapi imapash.
50001008	Diosllami yachan ima shina cancunata ricunayash-cata, Cristopi yapa llaquishcaraicu.
50001009	Cancuna ashtahuan llaquinata charinuchun nishpami mañani ñuca Dios-huan rimarishcapi, tucui ashtahuan yuyayuc, yalli atipac tucanuchan;
50001010	chashna cancuna ashtahuan alli cashcata huiñai acllana ushanquichic. Chashanami cancuna chuya causaita causana ushanquichic, Cristo shamushcapi mana imamanta cautsayachi tucuncapac.
50001011	Jesucristo yanapashcahuan achca alli rurashcacunata ricuchinquichic Diosta jatunyachincapac.
50001012	Huauquicuna, tucui ñacapi tucushcacuna, shuti rimacpi, ashtahuan quishpichic shimita yachachincapacmi yanapanushca.
50001013	Apucuna tucui runacunapash Cristota catishcamanta ñuca quillpara tiyacushcata yachanun.
50001014	Ñuca quillpara tiyacushcata ricushpa, achca huauquicuna mana manchashpa, ashtahuan Apunchicpi yuyaita churashpa cushi shimita ricsichincapac callarinushca.
50001015	Shutimi maicancuna, ñucata chiquicushpa, piñashpa Cristomanta rimanun, shuccuna ranti alli yuyaihuanmi ruranun.
50001016	Maicancuna Cristota llaquishcaraicu paimanta rimanun, Dios ñucata caipi quishpichic shimiraicu alli rimancapac cachamushcata yachashpa;
50001017	rati shuccunaca paicunapac allita mashcashpa ruranan, chaicuna mana cusca shimiyuc canun, cunan ashtahuan ñuca quillpara tiyashcapi yalli ñucata llaquichinata munanun.
50001018	Chaica mana imananchu. Ima shina cashpapash, shutita rimashpa, umachishpa rimashpa, Cristomanta rimaranun; chai yapa cushiyachihuan. Chairapash ashtahuan cushiyashami
50001019	tucui caicuna ñuca quishpincapac cashcata yachashpa, cancana ñucamanta Diosta mañashcaraicu Jesucristopac Samaipash yanapashcaraicu.
50001020	Diosmanta allipachami chapani pai mana pincaipac saquihuancachu; ashtahuan mana ansapash manchashcahuanmi tucuicunapac ñaupacpi rimana ushasha, chaipi huiñai shina, Cristo jatun cashca ashtahuan ñucapi ricurinca, ñuca causacushcapi, ñuca huañushcapi imapash.
50001021	Cristo ñucapac causai can, huañushpaca achcata yapachini.
50001022	Ranti cai aichapi causanacama Apunchicta yanapacushpa, maicanta chari acllasha.
50001023	Cai ishcai acllanacunamanta shuccllata acllancapac sinchimi cahuan; huañunata munaiman Cristohuan causacrincapac, chaimi ñucapac yapa alli cahuanman;
50001024	cancunaraicu causac catina ashtahuan yapa alli can.
50001025	Chai ashtahuan alli cashcata yachashpa, chaira cancunahuan saquirishami, cancunata ñaupacman catmapi yanapancapac, cancanata cancunapac ininapi ashtahuan yalli cushi charincapac.
50001026	Chashnami ñuca cuti cancuna ucuman ticracpi, Cristo Jesuspi cushiyanata charinquichic.
50001027	Caillata rimani: Cancunapac causaipi Cristopac cushi shimita catishpa causaichic. Ñuca cancunata ricuncapac ricpi, mana ricpipash, cancana smchicushpa, huancurishpa, tucuipura quishpichic shimimanta shamuc mmaraicu llancashpa caticush-cata uyanayani,
50001028	cancunata piñaccunapacpi mana ansallapash manchachic tucushpa. Cai mana pantaipac ricuchicun paicuna huañuiman rirashcata, chaillapita cancuna quishpinatapash ricuchicun. Caica Diosmantami shamun.
50001029	Cristoraicu mana paipi inincapacllachu acllai tucushcanquichic, paimanta ñacarincapacpash acllai tucushcanquichicmi.
50001030	Cancuna ñucapash chai macanacuillapita canchic. Ñaupallata ña ricurcanquichic ñuca ima shina macanacushcata, cunanpash ñuca ima shina macanacushpa caticushcata yachanquichic.
50002001	Shina, Cristo cancunata sinchicuchicpi, paipac llaquina cancunata cushichicpi, Samai cancunahuan tiyacucpi, cuyaita, shucmanta llaquirinata cancuna ricsishpa,
50002002	cushihuan juntachihuaichic shuc shuncullahuan causashpa, shuc llaquinallapi tantarishpa, shuclla yuyaita charishpa, tucui shuclla ruranata yuyashpa.
50002003	Ama imatapash shucta piñashcaraicu yalli canayanaraicu ruraichicchu, ashtahuan uchillayashpa ruraichic, shuc runa yalli alli cashcata caran amu ricushun.
50002004	Ama pipash cancunamanta paipac allillata mashcachan, shuccunapac allita mashcana canquichic.
50002005	Cristo Jesus charishca yuyaicunallata charichic;
50002006	pai Dios cashpallata, mana atircachu Dios-huan pactarincapac,
50002007	ashtahuan pai cashcata mayanman saquishpa, rana shina pacarirca. Yanca runa shina ricurimushpa,
50002008	quiquin paillata uchillayarca, Diosta uyashpa huañuiman rirca, pincaipac cruspi huañanaman.
50002009	Chairaicu Dios tucuimanta yallita paita jatunyachirca, tucuicunamanta yalli sumac shutita cushpa,
50002010	"Jesus" rimashcata uyashpa, tucui jahuapachapi tiyaccuna, cai pachapi tiyaccuna huañuscacunapash cuncurincapac,
50002011	tucuicunapash ricsincapac Jesucristo Apunchic cashcata, Dios Yayata jatanyachincapac.
50002012	Chairaicu, llaquishca huauquicuna, ñuca cancana ucupi cashpa rimacpi uyahuashca shina, cunan ñuca carupi cashcaraicu ashtahuan uyana canquichic. Cancana quishpina-manta allipacha yuyarichic;
50002013	Diosmi cancunapi alli munaicunata tarpun, paillata chaicunata pactachincapac yanapan, pai chashna manashcaraicu.
50002014	Ama camishpa, ama piñanacushpa tucuita ruraichic,
50002015	cancunapi ama pipash juchallishcata, panta rurashcata tarichun. Mana ticllayuc Diospac churicuna shina causaichic cai mana alli, huacllishca runa ucupi. Paicuna ucupi cancuna cuillurcuna yana tuta ucupi llinpiyashca shinami canquichic,
50002016	causaita cuc shimita pactachishcaraicu. Chashna, Cristo shamucpi, cancunaraicu cushiyasha, mana yanca sanpayashca-manta, mana yanca llancashcamanta.
50002017	Diosman cancuna ininaraicu camarita ricuchishcapi, cai camari pacta tucuncapac ñuca causaita cana cashpapash, ñuca tucui cancunahuanmi cushiyani.
50002018	Cancunapash ñuca cushiyashcahuan cushi-yaichic.
50002019	Apunchic Jesus yanapashcahuan Timoteota utcalla cancunaman cachasha yuyani; ñuca cancanamanta shimita uyashpa cushiyasha nini.
50002020	Shuc runa mana tiyahuanchu ñuca shina yuyaric, cancunamantapash alli shutipacha yuyaric runa; chairaicu paita cachani;
50002021	tucui runa paicunapac allillata mashcanun, Jesucristo munashcata, mana.
50002022	Ranti cancuna ña yachanquichic Timoteo alli cashcata, pai Diospac shimita ricsichinapi ñucata yanapashcata, quiquin churi shina ñucata yanapashcahuan.
50002023	Shina ñuca ruranacunamanta alli yachashca huashami cachashca yuyani;
50002024	Apanchic yanapash-cahuan ñucallatami cancunapacman utca risha yuyani.
50002025	Epafroditopash cutillata cancanapacman ticracpi allimi canca yachihuan, pai ñucahuan llancashca, ñucahuan pacta macanacushcapash, paita cancana ñucaman cachamuhuarcan-quichic ñuca mutsuyashcapi yanapahuancapac.
50002026	Pai tucui cancunata ricunayan; yapa yuyarican cancuna pai uncuc cashcamanta yachascaraicu.
50002027	Shuti uncucmi carca ñallapash huañurca; ranti Dios paimanta yuyarirca, mana paimantalla, ñucamantapash, ñucamanta nicpi, ama chai tucur llaqui charishcamanta ashtahuan charincapac.
50002028	Chairaicu utcalla cancanapacman cachacuni, cancuna paita ricushpa cushiyanca-pac, ñucapash ama yapalla llaquirishpa tiyancapac.
50002029	Achca cushiyashcahuan paita chasquichic, Apunchicpi huauquita shina, pai shina caccunatapash achca llaquina canquichic,
50002030	pai huañui mayanpi carca Cristota yanapanaraicu. Paipac causaita ñalla chincachirca cancuna jinu mana yanapana ushashcata pai yanapacushpa.
50003001	Cunanca, huauquicuna, Apunchicpi cushiyaichic. Ñaupa rimashpa quillcashcata cutillata quillcancapac ñucata mana imanahuanchu, ranti cancanapacca yapa alli canca.
50003002	Millaipac runacunata, mana alli ruraccunata aichata culluccunatapash yuyanquichic;
50003003	quiquin pincai cara pituacuna ñucanchicmi canchic, Diosta chacchaccuna paipac Samai pushacpi; Cristo Jesuspaccuua cashpami cushiyanchic, mana ñucanchicllapi yuyaita churashpa.
50003004	Imashna cacpipash, chaicunapi ñucaca yuyaita churanimi. ¿Ñuca shina chaicunapi yuyaita churancapac maicanpash ushancachu ima chari?:
50003005	pacarishcamanta pusac panchayucta pincai carata pitihuanur-ca, israelita runa cani, Benjaminpac aillumanta cani, hebreo runa cani hebreo runacunapac churi cashpa. Camachic quillcamanta rimacpica, fariseo carcani;
50003006	chashna iniccanata piñashpa japishcahuan shuncuhuan curishca cashcara ricsichircani, camachic quillca pactachinapi mana pipash yallihuarcachu.
50003007	Tucui caicuna ñucapac yapa alli cahuanurca ñaupa, cunan ranti Cristoraicu tucuilla y anca cahuanun.
50003008	Ashtahuan rimacpi, tucui chaicuna mana imapacpash allichu canun Apunchic Cristo Jesusta ricsishcahuan yuyaricpi. Cristoraicu tucuita jichushcani, tucur ismami nini, paita jinu tarmata yuyaricpi,
50003009	paiman jinu llutarishca canata yuyaricpi. Camachic quillcata pactachsicamanta jucha illac saquirmata mana mashcanichu, ashtahuan Cristopi inina charishcaraicumi jucha illac saquirisha; rimacpi, juchamanta Dios quishpichihuachun ñuca inina charishcaraicu.
50003010	Cristota ricsina munani, pai huañushpa causarishcamanta ushaita charinata manani, pai ñacarishcata ñucapash ñacarinayani, pai shina paipac huañuipi cancapac,
50003011	huañushcamanta causarina-man pactanata chapashpa.
50003012	Ña tucuitami tarircani, ña tucuipimi pacta cani mana rimanichu; ranti ñaupacman caticunillami tarinacama, Cristo Jesus pai ñucapactañaupa tarishcaraicu.
50003013	Huauquicuna, mana ñucallami tarircani rimanichu; cunanca huashaman jichurishcamanta cancarinimi ñaupacman cashcata tarincapac,
50003014	pactanaman pactashpa Dios Cristoraicu ñucanchicman cancapac cuyaita japmcapac.
50003015	Tucui ña smchi inina chariccuna, cai yuyaillata charina canchic. Shuc imapipush chican yuyaita charicpi, Diosllatami cusca cashcata cancunaman ricuchinca.
50003016	Ranti, ñucanchic ña pactashcahuan causana canchic.
50003017	Huauquicuna, ñuca shina causaichic ricuichic ñucanchic cancunaman yachachishca shina causaccunata.
50003018	Ñuca cancunata achca cuti rimashcani, cunanpash cutillata cancunata huacashcahuan rimani: achcacunami Cristopac crusta piñac shina causaranacun,
50003019	tucuricpica chincarinca ranun paicuna. Paicunapac Dios paicunapac aicha mañashca can, chaicunamanta pincarma rantimanta paicuna ashtahuan jatunya-rinun. Cai pachallapi paicunapac yuyaita churashpa causanun.
50003020	Ranti ñucanchic jahua pachamanta runacuna canchic, Quishpichic Jesucristo shamunata chapacunchic;
50003021	paimi ñu-canchic ismuc aicha cashcamanta paipacta shina sumacyachin-ca. Pai chashna rurana ushanmi, tucuipac amu cashcaraicu.
50004001	Chairaicu, ñuca llaquishca huauquicuna, cancunatami ñuca llaquishcacuna, yapa ricunayani; cancunapi cushiyani, cancuna ñucapac cuyai canquichic; chashna, Apanchicpi sinchi tucushpa catichic.
50004002	Evodiata Sintiquetapash rimani, shuclla yuyaita japinuchun Apunchicpi ñañapura shina.
50004003	Cantaca, llancanapi mana sanpayashpa yanapahuac, cai panicanata yanapai rimam, paicuna ñucahuan mari quishpichic shimita ricsichinapi llancanushca Clementehuan, shuccuna ñucahuan llancaccuna-huanpash,paicunapac shuti quillcara mari tiyan causaccanapac quillca pancacanapi.
50004004	Apunchicpi huiñai cushiyana canquichic. Cutillata rimani: CushiyaiChiC.
50004005	Cancuna alli shuncuyuc cashcata tucuicuna ricsinuchun, Apunchic mayanllami tiyacun.
50004006	Ima tiyacpipash ama llaquirichicchu, ashtahuan Dios-huan rimarishcapi paiman tucuita cuichic; paipac cuyairaicu pacrachuichic, paita ashtahuanpash mañaichic.
50004007	Chashnami Dios paipac alli ganas causaita cunca, pai runa atipana ushashcamanta yalli jatunmi; cai ganas causai cancunapac shuncuta, cancanapac yuyaita ricunca ran, cancuna Cristoman llutarishca cashcaraicu.
50004008	Puchucaipi caicunata yuyarichic rimani. yuyarichic tucui shuti cashcapi, tucui yupaichana cashcapi, tucui cusca cashcapi, tucui chuya cashcapi, tucui manaipac cashcapi; tucui alli cashcata japina canquichic. Tucui alli cashcata yuyarichic.
50004009	Ñuca yachachishcata pactachichic; ñuca rimashcamanta uyashcata, ñuca rurashcamanta yachashcata pactachichic; chash-na ruracpimi ganas causaita cuc Dios cancunahuan tiyanca.
50004010	Apunchicpi yapa cushiyani cancuna cuti ñucamanta yuyarincapac callarishcaraicu. Mana cancarihuarcanquichicmi rimanichu, ñucata mana imana yanapaipac tucurcanquichic rimani.
50004011	Mana yanapaita chapashcaraicuchu rimani, chaimanta nicpica yachashcanimi ansashitu charishcallahuan cushiyanata.
50004012	Tsuntsu shina, achcayuc shina causanata ricsinimi. Ima shina causaipash pactamuhuacpi ushanillami, imapash illashcapi, achca charishcapi, yallicta charishcapi, mana imapash tiyahuashcapipash. Ima shina causaipash pactamuhuacpi ushanillami, Cristomi ñucata sinchicuchihuan.
50004014	Chashna cacpipash, alli carca cancana ñucahuan ñacarishca.
50004015	Ñuca Macedoniamanta rishcapi, quishpichic shimita ricsichincapac callarishcapi, cancuna, Filiposmanta iniccuna, cancanalla pacrachushcamanta camaricunata cachahuarcanqui-chic cancunapac causaipi yanapai tucushcamanta.
50004016	Ñuca Tesalonicapipash tiyacushcapi, cancunamanta mana shuc cutilla cachamushca camarita chasquircani.
50004017	Mana cuyai tucanallata chapashcaraicuchu rimani caita; cancuna cuyashca Diospac ñaupacpi ashtahuan yalli sumac ricurichun nishpami munani.
50004018	Ñuca ña tucuita chasquishcanimi, yallictapash charim. Cancuna Epafroditohuan cachamushcata chasquishca-manta yapactapash tiyahuanmi. Cancuna cachamushca camari shuc sumac ashnac shumiriu shinami carca, Diospac ñaupacpi sumac ricuric camari.
50004019	Chairaicu ñuca Dios tucui cancuna mana charishcatami cunca, pai munashca shina Cristo Jesuspi,
50004020	Yaya Dios huiñai jatunyachishca cachun. Chashna cachun.
50004021	Jesucristoraicu Diospc runacunata, tucui paicunata yuyarinimi. Ñucahuan tiyacuc huauquicunapash paicunata yuyarinunmi.
50004022	Tucui Diospac runacunapash cancunata yuyarinunmi, Romamanta jatun Aputa yanapaccunami cancunata ashtahuan yapa yuyarinun.
50004023	Apunchic Jesucristo paipac cuyaita tucui cancunapi tallichichun.
51001001	Ñuca, Pablo, Jesucristopac apostol Dios munash- caraicu, huauqui Timoteontm
51001002	cai pancata quillcani Colosaspi tiyac Cristopi ñucanchicpac huauquicuna cashpa Diospac runacunaman. Dios ñucachic Yaya paipac cuyaita ganas causaitapash cancanapi tallichichan.
51001003	Dios-huan rimarishcapi Apunchic Jesucristopac Yaya Diosta cancunaraicu huiñai pacrachanchic.
51001004	Yachashcan-chicmi cancuna Cristo Jesuspi imna charishcata cancuna tucui Diospac runacunata yapa llaquishcatapash,
51001005	jahua pachapi Dios cancunapacta huacaichishcata japinata chapashpami, cancuna cai llaquinata charmquichic. Cancuna cai chapanata ricsircanqmchic cancanaman cushi shimi pactashcapi, quiquin shimita uyashcapi.
51001006	Cai cancunaman yachachishca cushi shimi huiñashpa caticun, achca alli rurashcacunahuan tucui cai pachapi ricuchicun; Diospac llaquinamanta cancuna ucupi uyashpa tacushca shina, cancuna cai llaquina shuti cashcata yachashcaraicu.
51001007	Ñucanchic Cristota mana sanpayashpa yanapac runata paipi ricuna canquichic.
51001008	pai cancunamanta shimita apamnshpa ñucanchicman ricsichirca, Samai yanapashcahuan cancana llaquinapi caticushcatapash.
51001009	Chairaicu ñucanchic, chaita yachashca punchamanta Diosta cancunaraicu mañanata paita pacrachunata mana saquishcanchic, Dios pai munashcata allipacha cancunaman ricsichichun, tucui yachanata tucui atipanata cancunaman cuchun.
51001010	Chai shuti quiquin Apunchicpac shina causana mcununca paipac caccuna, pai munashcata huinai rurashpa, alli rurashcacunata ricuchishpa, Diostapash ashtahuan alli ricsishpa.
51001011	Paipac jatun ushaihuan cancunata sinchiyachichun nishpami mañanchic; chashnami cancuna siuchicush-pa, mana piñarishcahuan tucui llaquicunata yallinquichic;
51001012	Yayatapash cushiyashcahuanmi pacrachunquichic, achicpi pai cancunapac allichishca cancunapash japina ushancapac paipac runacunaman cuna cashcata.
51001013	Dios ñucachicra yana tuta ucumanta quishpichishpa, pai llaquishca Churipac pachaman pusharca,
51001014	pairaicu ñucauchicta quishpichishpa juchacunamanta picharca.
51001015	Cristomi mana ricuric Diospac ricuric ricchai can; tucui churimanta ñaupa, tucui rurashcamanta ñaupa tiyac.
51001016	Pairaicu, Dios cai pachapi jahua pachapi tiyaccunata rurarca: ricuriccunata mana ricuriccunatapash, chashnallata tucui ushai charic samaicunatapash rurarca. Tucuicunata pairaicu, paipacta rurarca.
51001017	Tucui imacunamanta ñaupa Cristo tiyan, tucui imapash pairaicu cuscata catiranun.
51001018	Chairapash, Cristo aichapac uma can, aichaca iniccuna canun. Pai tucuimanta ñaupa cashpa, pai huañushcamanta ñaupa causarirca, pai tucuipi ñaupa cancapac.
51001019	Dios Cristopi pacta causanata munashcaraicu,
51001020	Cristopi tucui pachata paihuan allichirca: cai pachapi tiyacta, jahua pachapi tiyactapash, Cristo cruspirallichishca yahuar-raicu.
51001021	Cancuna ñaupa chican runa carcanquichic, mana allicunata rurashcamanta shuncupi Diosta piñaccuna,
51001022	ranti cunan Dios paihuan cancunahuan allichishca, Cristo runa cashcamanta paipac aichapi huañuita uacarishcaraicu. Chashna rurarcami cancunata paipac ñaupacpi charincapac, paipacta chicanyachishcacanata, mana ticllayuccanata, mana juchayuc-cunata.
51001023	Rauti chaipac sinchi tucushpa causana canquichic ininapi, cancuna uyashca quishpichic shimimanta charishca chapanamanta mana chicanyashpa. Cai shimitami tucui pachapi huillarcanchic; ñuca, Pablopash rimashpa yanapani.
51001024	Cunan cancunaraicu ñacaricushpa cushiyanimi, chashna iniccanapacta Cristo ñacarina pishishcata ñuca aichapi pactachicuni; iniccuna paipac aicha canun.
51001025	Dios iniccunata yanapacrurahuarca,pai chaita mincahuarca cancanapac allipac, tucui pai rimashca shimita cancunaman pacta ricsichincapac;
51001026	allita rimacpi, huiñaimanta Dios pacashpa charishca yuyaita, cunan paipac runacunata ricsichishca.
51001027	Mana judio runacunapac chai pacashca shimi sumac cashcata ricsichinayar-ca. Chai pacashca yuyai Cristo can, pai cancunapi tiyan, pai cancuna jatunyachi tucuncapac chapashca can.
51001028	Ñucanchic Cristota huillanchic, tucui yachanapi tucuicunata camachishpa, yachachishpa, Cristopi cancuna pacta cashcata ricsichincapac.
51001029	Chaipacmi llancami, macanacuni tucui Cristo ñucaman cushca ushaihuan.
51002001	Cancunata yachaichic rimani ima shina cancunaraicu, Laodiceamantacunaraicu, tucui ñucata mana ricushca-manta mana ricsihuaccunaraicu llancashcata.
51002002	Paicunapac shuncupi sinchicurinuchun nishpami chashna llancani, llaquinapi huancurishpa tucuipura alli causashpa, atipanuchun Diospi pacara tiyashCata; chai pacara Cristomi can;
51002003	paipac ucupi tucui yachai, tucui atipana tiyan.
51002004	Cancunata caita rimanimi ama pipash cancunata umachichun nishpa sumac rimashca shimicunahuan.
51002005	Mana quiquin ñuca jinu Cancuna ucupi tiyacucpipash, ñuca samaica cancunahuanmi, cancuna alli caticushcata ricushpa cushiyanimi, cancuna Cristota ininapi sinchi catinquichic.
51002006	Chairaicu, cancuna Apunchic Jesucristota chasquishca shina, chashnallata paihuan llutarishca causana canquichic,
51002007	paipi sinchi sapiyashpa, paipi sinchita yuyarishpa inina charishcaraicu cancunata yachachishca shina, Diostapash huiñai pacrachushpa.
51002008	Yuyanquichic: ama umachi tucunquichicchu panta shimicanata rimai tucushpa, paicuna mana Cristota caticcuna mari canun; runacunapac yachaicunata, cai pachamanta ushaicunata catiranan.
51002009	Tucui Dios cashca Cristopi pactacta tiyan;
51002010	cancunaca Dios-huan juntarishca canquichic Cristohuan llutarishcacuna cashpa; pai tucui ushaita charic samaicunapac uma can.
51002011	Cancuna Cristohuan llutarishcacuna cashpa pincai cara pitishca canquichic, mana aichapi rurashca pincai cara pitina shinahuan, ranti juchasapa runacuna cashcamanta quishpichi tucushcacuna cashpa. Chaimi Cristomanta shamuc pincai cara pitirina can.
51002012	Bautisai tucushpa, cancuna Cristohuan panpai tucurcanquichic, paillahuata huañush-camanta causachi tucurcanquichic, cancuna Diospac ushaipi inishcaraicu; chai ushai paita huañushcamanta causachirca.
51002013	Ñaupa cancunapac juchacunaraicu mana pincai cara pitishcacuna cashpa, cancunapac samaipi huañushca carcan-quichic; ranti cunan Dios Cristopi cancunata causaita cushca, pairaicu tucui ñucanchic juchacunamanta quishpichirca.
51002014	Dios ñucanchicpac dibita tucuchirca, camachic quillcaraicu ñucanchic cautsayashcata. Cruspi llutashpa chai dibita tucuchirca.
51002015	Cristopi, Dios yallirca tucui ushaita charic samaicunata; tucuicunapac ñaupacpi paicanata uchillayachirca, pai yallishcapi piñashpa japishpa paicunata purichishpa.
51002016	Chashnamanta, ama pipash camichun cancuna micushcaraicu, cancuna upiashcaraicu, cancuna raimi punchacanata charishcaraicu, cancanapac mushu quilla puncha tiyashcaraicu, samana punchata charishcaraicu.
51002017	Tucui chai llantushca shiuallami can huasha shamunca racushcamanta yuyacpi, ranti quiquin jinuca Cristomi can.
51002018	Uchillayac shina ricuriccuna, angeicunata chacchaccuna, nuspaipi ricuccuna, rana yuyailtata charishcamanta jatunyariccuna cancunata ama cautsayachinuchuu.
51002019	Paicunaca umaman mana llutarishcachu canun, uma tucui aichata carashpa huiñachichin, tucui uchilla aichacanatapash Dios manashca shina llutarichin.
51002020	Cristohuan cancuna huañurcanquichic, ña cai pacha-manta ushaicunaman mana llutarishcachu canquichic. Shina cacpi, ¿allichu canca cai pachamantacuna shina, chaicunata pactachishpa causacucpi:
51002021	chaita ama llancaichu, chaishucta ama micuichu, ama canpac maquihuan japichu?
51002022	Tucui chai pactachinacuna, runacana cai pachapi charishcamantallami can, huasha chaicana tucurinunmi.
51002023	Alli shutipachami, chaicuna yapa alli yuyaihuan rimashca shinami ricurinun, amu munaimanta pactachinacuna cashcaraicu, uchillayachic, aichatapash ñacachic cashcaraicu; chashna cashpapash aicha mañashcata saquichincapac mana imapash allichu canun.
51003001	Chairaicu, cancuna Cristohuan huañushcamanta causa-chi tucuccuna cashpa, jahua pachamanta imacunata mashcana canquichic, Cristo Diospac yachac maquiman tiyacushcamanta.
51003002	Jahua pachamanta imacunapi yuyarichic, mana cai pachamantacunapi.
51003003	Cancunaca ña mari huañurcanquichic, cunanca cancunapac causai Cristohuan Diospi pacara can.
51003004	Quiquin Cristollata cancunapac causai can, pai shamucpi cancunapash paihuanmi shamunquichic; pai jatunyachi tucushcapi, cancanapash jatunyachi tucunquichicmi.
51003005	Cancuna aichapi tacui cai pachamanta ruraicunata huañuchichic: ama pipash yumashpa juchallichun, ticllayachiccanatapash ama ruraichichu, aicha munashcata, mana alli munaicunata ama catichicchu, ama mitsa caichu (chaica huacacunata chacchashca shinami can).
51003006	Tucui cai ruraicunaraicu Diospa ñacachinapactan paita mana uyaccuna-man;
51003007	cancunapash ñaupa causaipi chaita rurarcanquichic.
51003008	Cunan ranti tucui chaicunata jichuichic: piñarinata, aicha mañashcata, mana alli canata, piñanata mana alli shimicunata.
51003009	Cancunapura ama llullanacuichicchu, ña cancunapac ñaupa causaimanta, ñaupa rurashcacunamantapash llushpirishca mari canquichic,
51003010	mushu causaihuan churarishcaraicu: mushu runapac mushuyashpa caticun paita Rurac Diospac ricchai Cashpa, paita allipacha ricsinacama.
51003011	Griego cana, judio cana, pincai cara pitira cana, mana pitira cana, chicanmanta runa cana, aucacana, huatara cana, quishpishca cana mana ansapash imananchu; Cristo tucui cashpa tucuicunapi tiyashca chai shuti imananmi.
51003012	Dios cancunata llaquin, chairaicu cancunata acllashca paipac runacuna cancapac. Shina cashpa, shuccunata llaquishcahuan, alli shuncu cashcahuan, uchillayashcahuan, mana millai shuncuhuan, mana piñarishpa chapashcahuan churarishca causaichic.
51003013	Cancunapura alli causaichic; cancunapura llaqui tiyacpi quishpichinacuichic. Cancunata Apunchic quishpichishca shina, cancunapash shuccunata quishpichichic.
51003014	Llaquinahuan ashtahuan churarichic, paimi tucuipura allipacha huancuchic can.
51003015	Cristopac ganas causai cancunapac shuncuta pushachun, chaipacmi Dios cancunata cayarca shuclla aichata rurancapac. Chaimanta pacrachushpa causanacanquichic.
51003016	Cristopac shimi huiñai cancunapac shuncupi tiyachun. Tucui yachaihuan cancunapura camachinacuichic, yanapanchic. Diosman taquinacunahuan achca pacrachuichic;
51003017	tucui imatapash rurashpa, rimashpa imapash, Apunchic Jesuspac shutipi ruraichic, pairaicu Yaya Diosta pacrachushpa.
51003018	Huarmicuna, cancunapac caricunata uyaichic, chashna rurana canquichic Apunchicta iniccuna cashpa.
51003019	Yaricuna, huarmita llaquina canquichic, ama piñashcallahuan paicunata ricuichicchu.
51003020	Churicuna, tucuipi cancunapac yayata uyaichic, Apunchic chaita yapa alli ñahuihuan ricun.
51003021	Yayacuna, churicanata ama pmachichicchu, chashnami mana amirinunca.
51003022	Huataracuna, cai pahcapi cancuna charishca amucunata tucuipi uyaichic, mana paicunapac ñahuipilla, paicunahuan alli saquirinaraicu; ashtahuan shuncumanta llaquishpa uyana canquichic, Apanchicta manchashcaraicu.
51003023	Imatapash rurash-pa, alli yuyaihuan ruraichic, Apunchic jinuta yanapacushca shina, mana runacunata.
51003024	Caucuna ña yachanquichic pactachishcamanta japina cashcata cui tucunata. Cancuna, Apanchicta yanapacmi canquichic, pai cancanapac quiquin Apanchic cashcaraicu.
51003025	Ranti mana allita ruracca pai mana alli rurashcamanta chasquinca racun, Diosca runacunata mana chican chican ricunchu.
51004001	Cancuna, amucuna, cancunapac huatara runacunahuan cusca caichic. Cancunapash yuyarichic jahua pachapi tiyac Apunchicpacpi taripai tucuna cashcata.
51004002	Dios-huan rimarinata ama sanpayaichicchu; ricuralla causaichic, Diosta pacrachushpa.
51004003	Ñucanchiraicupash Diosta mañaichic Apunchic ñucanchicta ricsichichuu Cristomanta pacara yuyaita, chai pacara yuyairaicu ñuca quillpara tiyacuni.
51004004	Atipana shimihuan ñuca chaita ricsichina ushancapac mañaichic.
51004005	Diosta mana iniccanahuan yuyashpalla causaichic; ama yanca causaichichu.
51004006	Cancunapac rimai huiñai sumac cachan, ima cutipana tiyacpi sumacta cutipaichic.
51004007	Ñucachicpac llaquishca huauqui Tiquico, pai ñucata mana sanpayashpa yanapahuashca, ñucahuan pacta Apunchicta-pash yanapashca, paimi ñucamanta cancunaman rimanca.
51004008	Chairaicu cancunapacman cachani, cancunata ñucanchic imashna cashcamanta ricsichishpa sinchicuchichan.
51004009	Ñucan-chic llaquishca huauqui Onesimopash paihuan riran, pai cancunamanta can. Paicunami caipi imapash tiyashcamanta cancanata rimananca.
51004010	Ñucahuan quillpashca tiyacuc Aristarco cancanamanta yuyarin, Bernabepac huanqui Marcospash. Cancana ña yachan-quichic Marcos cancanata ricancapac ricpi, alli chasquina cash-cata.
51004011	Justo nishca Jesus shutiyuc runapash cancunamanta yuyarinmi. Cai judio runacunallami Diospac pacharaicu ñucahuan llancanacushca, paicunaraicu achcatami cushiyashca-ni.
51004012	Epafras cancunamanta yuyarinmi, pai Cristo Jesusta ya-napac can; pai cancanamanta can, Dios-huan rimarishcapi huiñai cancanamanta mañacun, cancuna sinchicushpa Dios munashcatarurashpa catincapac.
51004013	Epafras cancunaraicu, Lao-diceamantacanaraicu, Hierapolismantacanaraicu yapa yuyarish-camanta quiquin ñucami ricuyac cani.
51004014	Llaquishca yachac Lucas cancanamanta yuyarinmi, Demaspash yuyarinmi.
51004015	Laodiceamanta huauquicuna ñucanchic yuyarishcata chasquinuchan. Ninfapash tucui paipac huasipi tantariccunan-tin ñucanchic yuyarishcata chasquinuchun.
51004016	Cancuna cai quillcata ricushca huasha, Laodiceamanta iniccunaman ca-chaichic, chaipipash cai quillcata catishpa uyachinuchan; cancunapash paicunamanta chasquishca quillcata catishpa uyaichic.
51004017	Arquipota caita rimaichic: Apunchic mincashcata allita pactachi nishpa.
51004018	Ñuca, Pablo, cai puchucai pancata quiquin ñuca maquihuan quillcani. Ñuca quillpara tiyacushcata yuyaripai-chic. Dios cancanapi paipac cuyaita tallichichun.
52001001	Ñuca, Pablo, Silvanohuan Timoteontin, Tesalonicapi tiyac huauquicunaman cai pancata quillcani, paicuna Dios Yayaman Apunchic Jesucristoman llutarishca canun. Dios cancunapi paipac cuyaita paipac alli causaitapash tallichichun.
52001002	Huiñai cancunaraicu Diosta pacrachunchic ñucanchic Dios-huan rimarishcapipash cancunata yuyarinchic.
52001003	Caran cuti Dios Yayapac ñaupacpi cancuna chai tucui inina charishcahuan llancashcata yuyarmchic, chai tucui liaquinahuan cancuna yanapashcata, caucuna chai tucui ñacarinapi sinchicushpa, Apunchic Jesucristota chapashcaraicu ñacarish-canquichic.
52001004	Huauquicuna, Dios cancanata llaquiu, pai cancunata acllashcatapash yachanchic.
52001005	Cancunaman quish-pichic shimita ñucanchic yachachishcapi, mana shimillahuan-chu rurarcanchic, Diospac Samaihuanmi rurarcanchic, cai quishpichic shimi shuti cashcata yachashcaraicu. Cancuna yachanquichic ima shina, cancunapac allita mashcashpa, ñucanchic cancuna ucupi causashcata.
52001006	Cancanaca, ñucanchic rurashcata Apanchic rurashcata-pash catircanquichic, chashnamanta cushi shimita Diospac Samai cushca cushihuan chasquircanquichic, ñacarina achca tiyacpipash.
52001007	Chashnami Macedoniamanta, Acayamanta iniccunata alli rurashcahuan ricuchircanquichic.
52001008	Cancuna-manta callarishpa Apunchicpac shimi, mana Macedomallapi, mana Acayallapi mirarishca, ashtahuan tucui suyucunapipash yachai tucushcami; chairapash cancuna inina charishcamanta yachai tiyan mari; chashnamantañucanchic ña mana shuc shimillapash rimana tucunchic.
52001009	Chaipac rantimanta, ashtahuan paicunailata ñucanchic cancunata ricucrishcamanta rimanun, cancana ñucanchicta alli chasquishcamanta, cancuna causac quiquin Diosta catinaraicu huacacunata paita yanapancapac jichushcamanta.
52001010	Paicuna ñucanchicta rimana- cun cancuna ima shina Jesus, Diospac Churi, jahua pachamanta ticramunata chapacushcata, huañushcamanta Dios causachishcata Jesusmi jatun shamuncaracuc ñacarinamanta quishpichic can.
52002001	Cancunallata huauquicuna, yachanquichic, ñucanchic cancunata ricucrisha mana yanca ricucrishcalla saquirirca.
52002002	Ashtahuan rimacpi, cancuna ña yachanquichic, ima shina Filipospi piñai tucushpa macai tucurcanchic; shinapash Dios ñucanchicta yanaparca paipac quishpichic shimita cancunaman ricsichincapac, sinchi shayarishpa, achca macanacui tiyacpipash.
52002003	Ñucanchic yachachishca mana pantashca yacha-chishca carca, mana pantachina yuyaihuan, mana pitapash umachinaraicu rimarcanchic.
52002004	Chaipac rantimanra, Dios ñucanchicta allihuan ricushpa quishpichic shimita ñucan- chicman mincarca, chashnami ñucanchic rimana cashcata rimanchic. Diostami cushiyachinata munanchic, runacunata cushiyachincapac mana munanchicchu; paimi ñucanchipac shuncucunata raripac can.
52002005	Yachanquichic ima shina ñucanchic mana maipipash sumac shimicunahuan cancunata rimarcanchic, umachishcahuanpash cancunamanta cullquita mana japishcanchicchu; Dios chaita yachan.
52002006	Jatunyachi tacunata mana pimantapash mashcarcanchicchu.
52002007	Ñucanchic Cristopac apostol cashcamanta cancuna ñucanchicta uyana cashcata rimanchicman carca; chashna cacllapita cancunata cuyailla ricushcanchic, shuc mama paipac huahuata cuyailla huiñachishca shina.
52002008	Cancunata llaquishcaraicu, cancunaman tucui shuncuhuan cunchicman carca mana Diospac cushi shimillata, quiquin ñucanchic causaitapash cunchicmanmi carca. ¡Yapallami cancunata llaquishcanchic!
52002009	Huauquicuna, cancuna yuyarinquichicmi ima shina ñucanchic llaquipac llancashcata ñucanchic mutsushcata tarincapac. Tutantin puchantin ama pitapash quillachishun nishpa llancarcanchic, cancunata Diospac cushi shimita ricsichinacama.
52002010	Cancunallata Diospash ricuyac canquichic, cancuna iniccunahuan, chuya shuncuhuan, cusca, mana pipash shuc shimi rimaipac ñucanchic cashcata.
52002011	Pacta yachanquichic quiquin cancunata jinu, shuc yaya paipac churita shina
52002012	sumaclla, maicanpi sinchi camachishcahuan, Dios munashca shina causancapac mincashcanchic; paimi cancunata paipac pachaman pai jatanyarishcaman cancanata cayarca.
52002013	Chairaicu huiñai Diosta pacrachunchic, cancunata Diospac cushi shimita ñucanchic ricsichishcapi, quiquin Diospac shimi cashcata ricsircanquichic, mana runacuna rimashca shimi shinallata japircanquichicchu. Shuti Diospac shimimi can, chai cancunapi alli rurashcata ricsichicun.
52002014	Cancuna huauquicana, cancunapac aillucunapi piñashpa japi tucushpa ñacarishcapi, Judeapi tiyac iniccuna shina tucurcan-quichic; paicunapash Cristo Jesuspac canun, paicunapac aillu judiocunapi piñashpa japi tucunurca mari.
52002015	Cai judiocuna Apunchic Jesusta huañuchinurca, proletacunata ñaupa huañu-chishca shina, ñucanchitapash callpachinurca. Paicuna mana Dios munashcata pactachinun, tucui runacunahuanpash piña-rishca canan;
52002016	Diosta mana ricsiccunaman paicunapash quish-pinuchan nishpa ñucanchic rimancapac callaricpi, ñucanchic ri-mancapac mana saquinun. Chashna rurashpa juchahuan junta-rishpa paicana catiranun. Ranti cunan, chapaimanta amishcapi, paicunapac jahuapi Diospac jatan ñacarina urmashca.
52002017	Huauquicuna, cancunamanta unainayata anchurishpapash, cancunata mana ricushpapash, huiñai cancunata ñucanchic shuncupi charircanchic; mashnapash cancunata ricucrina yuyaita charircanchic.
52002018	Ña allipacha rishun yuyarircanchic; ñuca, Pablo, achca cuti rina munarcani, ranti supai saquichihuarca.
52002019	Alli yuyaricpi, ¿ñucanchic chapana, ñucanchic cushiyana, ñucanchic pacta cushiyarina tiyanchu? ¡Cancunallatami canquichic Apunchic Jesucristo ticramushca-pi!
52002020	Ari, shutipacha, cancunami ñucanchic jatunyana, ñucanchic cushiyana canquichic.
52003001	Ña rina munaimanta mana ushashpa, ñuca sapalla Atenaspi quiparincapac yuyarircani;
52003002	ñucanchic huauqui Timoteota cacharcani, pai Diosta yanapac can Cristomanta cushi shimita ricsichinapi. Cancunata ricucrishpa, cancuna inina charishcapi sinchicuchishpa, ñaupacman cancunata pushancapac paita cacharcani,
52003003	ama pipash chai llaquicuna tiyashcaraicu amirishpa chincarincapac. Cancunallata yachan-quichic cai ñacarinacunamanta ñacarina cashcata.
52003004	Ñucanchic chaira cancanahuan tiyacushcapi llaquicana charinca racushca-manta cancunata rimarcanchic; cancana ña yachanquichic, chashna tucurca.
52003005	Chairaicu, allipacha cancunamanta yachanayai tiyahuacpi, tapuchircani cancunapac inina allichu, manachu alli can imata; manchaimi shamuhuarca supai imapash mana alliman urmachishcanca yuyarircani; chaipi shuti ñucanchic cancunaraicu llancashca yancamanta rurashca saquirinman carca.
52003006	Ranti cunan Timoteo Tesalonicamanta ticramurca, cancunapac inina, cancuna llaquina charishcamanta sumac cushichic shimicunata apamushpa. Cuyashcahuanshi huiñai ñucanchicmanta yuyarinquichic rimarca, ñucanchic cancunata ricunayashca shinallatashi cancunapash ñucanchicta ricunayanquichic rimarca.
52003007	Chairaicu, huauquicuna, chai tucui ñucanchic huacai, ñacarina charishcapipash, cushiyash-canchicmi cancuna ininapi sinchi caticushcata yachashpa.
52003008	Cancuna Apunchicpi sinchi caticushcata yachashpa, ñucanchicpash cariyanchicmi.
52003009	¡Imashnata cancunaraicu Diosta pactacta pacrachuiman, chai tucui cushiyanata cancunaraicu paipac ñaupacpi charishcamanta!
52003010	Tutantin punchantin Diosta mañanchic cancunata jinu ricunayashpa, cancanapi pishishca ininata pactachincapac.
52003011	Cancunata ricucrina ushancapac ñucanchic Yaya Diosllata Apunchic Jesuspash yanapachun rimanchic.
52003012	Apunchic cancunata huiñachichun ashtahuan cancunapura llaquinacancapac tucuicunata llaquincapac, ñucanchic caucanata llaquishca shina.
52003013	Cancunapac shuncucunata sinchicuchi-chun; chuya mana juchayuc ñucanchicta Dios Yaya ñaupacpi rurachun Apunchic Jesus tucui paipaccunahuan ticramucpi. Chashna cachun.
52004001	Cunan huauquicuna, caita cancunaman mincanchic, caita mañanchic Apunchic Jesuspac shutipi: cancuna ñucanchicmanta ima shina Diospac ñaupacpi paita cushiyachincapac causana cashcata yachashcaraicu, ña chashna causacushpa, ashtahuan ñaupacman catichic.
52004002	Apunchic Jesuspac shutipi ñucanchic cancunaman rimashcata ña pacta alli ricsinquichic.
52004003	Caucuna Diosman chicanyachishca causancapacmi pai munan, ama pipash yumashpa juchallincapac,
52004004	caran cari paipac huarmihuan cusca causachun, chuya shuncuhuan, yupaichashcahuan,
52004005	mana aicha mañashcata rurashpa, mana alli yuyaihuan, Diosta mana ricsic runacuna shina.
52004006	Chashnapi ama pipash yallicta quillachichun, ama paipac huaquita umachichun; ñaupallata ña cancunata rimarcanchic, ima shina Apunchic sinchita caimanta ñacachinata.
52004007	Mana juchallishpa causancapacchu Dios ñucanchicta cayarca, ashtahuan paiman chicanyachishca causancapacmi cayarca.
52004008	Chashnamanta, cai shimicunata mana uyanayac manapi runata mana uyanchu, Diostami mana uyan; paimi paipac Samaita cancunaman curca.
52004009	Huauquipura llaquinacunamanta, mana quillcanichu, Diosllata cancunapura llaquinacunata ña yachachishcaraicu.
52004010	Cancuna ña chashna ruracunquichic Macedoniapi causac tucui huauquicunahuan. Shina cacpipash, huauquicuna, cancunata mañanchic, cancunapac llaquina ashtahuan yalli tucuchun.
52004011	Ganaslla causaichic, cancuna runallapi yuyarishpa, ñucanchic mincashca shina cancunapac maquihuan llancashpa;
52004012	chashnami chicanmanta runacuna cancunata yupaichananca, mana imapash cancunata pishincachu.
52004013	Huauquicuna, huañushcacuna ima tucushcamanta cancunapash yachancapac mananchicmi, ama mana chapanata chariccuna shina cancunapash llaquirincapac.
52004014	Jesus huañushca huasha causarimushcata ñucanchic inishca shina, chashnallata ininchic Dios ñucanchicta huañushcamanta Jesus-huan causachinata, paita inishpa huañuccunata.
52004015	Chairaicu, Apunchic yachachishcata cancunata rimanchic; Apunchic shamunacama causac saquiriccuna mana ñaupashunchu unai huañushcacunata.
52004016	Shimi uyarishcapi, Arcangelpac shimi, Diospac trompeta uyarishcapi, Apunchilla-tami jahua pachamanta uraicunca. Cristota inishpa hua-ñuccunami ñaupac causarinunca;
52004017	chai huasha, causaccuna paicunahuan puyupi pushai tucushun, Apanchic-huan huairapi tuparincapac; chashnami huiñai Apunchic-huan tiyashun.
52004018	Cai shimicunahuan cancunapura cariyanacuichic.
52005001	Pactamuna pachamanta shuti mana rimashpa quillcaipacchu can, huauquicuna.
52005002	Cancuna pacta allita yachanquichic, shuhua runa tuta shamushca shina Apunchic ticramunata.
52005003	Ruuacuna, "ganas, sumacmi causacunchic" mshcapimi, chaipi cuncaimauta paicuna nuacllichic tucuna pactamanca, huicsayuc nuarmita huahuayana nanai pactamush-ca shina; quishpinata mana ushanuncachu.
52005004	Ranti cancuna huauquicuna, mana tutapichu canquichic Apunchic ticramuna puncha shuhua runapi shina cuncaimanta japi tucuncapac.
52005005	Tucui cancuna achicmanta, punchamanta canquichic. Mana tutapac, mana yanaucumantachucanquichic;
52005006	chairaicu mana shuccuna shina pununa canquichic, ashtahuan ricuralla, alli yuyayuc causana canquichic.
52005007	Puñucuccuna tuta puñunun, machaccana tuta machanun;
52005008	ranti ñucanchic, punchapaccuna cashpa, huiñai tucui yuyaihuan causana canchic. Iuina llaquinapash ñucanchic quishpina cana can; quishpinata chapashcahuan shuc cascohuan shina quillparma canchic.
52005009	Mana ñacarinata chasquincapacchu Dios ñucanchicta caipi churashca, ashtahuan Apunchic Jesucristoraicu quishpinata tarincapacmi caipi canchic.
52005010	Jesucristo uucanchicraicu huañurca; causac cacpi, huañushca cacpi imapash ñucanchicu paihuan causancapac.
52005011	Chairaicu cancunapura cariyanacui-chic, sinchicunacuichic, cancuna rurashpa caticushca shina.
52005012	Huauquicuna, cancuna ucupi llancaccunata, Apunchic-pi cancunata camachiccunata, cancanata pushaccamacunata yupaichaichic nishpa mañanchic.
52005013	Paicunata yapa llaquina canquichic, paicuna llancashcaraicu. Cancunapura ama macanacuichicchu.
52005014	Huauquicuna, caitapash cancunata mincani. mana llancana munaccunata sinchi shimihuan rimaichic, sanpayash-cacunata sinchicuchichic, mana ushaccunata yanapaichic, imatapash shuccunapi ricushpa ama piñarichicchu.
52005015	Ricuichic ama pipash shuc runapacpi mana allita rurai tucushpa chaillahuata cutichichun. Chaipac rantimanta, allillata huiñai ruraichic cancunapura tucui shuccunatapash.
52005016	Huiñai cushi causaichic.
52005017	Tucui pachapi Dios-huan rimarichic.
52005018	Tucuimanta Diosta pacrachuichic, chaitami pai cancunamanta chapan cancuna Cristo Jesusta iniccuna cashcaraicu.
52005019	Samaipac ninata ama huañuchichicchu.
52005020	Dios ricsichishca shimimanta rimaccunata ama upa rinri ruraichicchu.
52005021	Tucuita taripaichic, alli cashcallata japichic.
52005022	Tucui mana allicanamanta chicanyaichic.
52005023	Diosllata, ganas causaita cuc Dios, chuya shuncuyucta cancunata rurachun, tucui cancuna cashcata: samai, aicha, causai ama ansallapash huacllishcahuan charichun, Apanchic Jesucristo pactamunacama.
52005024	Cancunata cayashca pactachic cashpa mana pishiyancachu.
52005025	Ñucanchicraicupash Diosta mañaichic, huauquicuna.
52005026	Ucllarishpa muchanacuichic.
52005027	Apunchicpac shutipi rimani. tucui huauquicunata cai pancata catishpa uyachipaichic.
52005028	Apunchic Jesucristo paipac cuyaita cancunapi tallichi-chun.
53001001	Ñuca, Pablo,Silvanohuan Timotcontin Tesaloni-camanta iniccunaman cai pancata quillcani, ñucanchic Yaya Diosman Apunchic Jesucristomanpash llutarishca mari canun paicunapash.
53001002	Dios ñuCanchic Yaya Apunchic Jesucristontin paicunapac cuyaita, ganas causaitapash cancanapi tallichinuchun.
53001003	Huauquicuna, cancunaraicu huiñai Diosta pacrachuna tucanchic, cancunapac inina ashtahuan huiñashpa caticushca-manta, cancunapura llaquinacunapash caran puncha yalli cashcamanta.
53001004	Cancunamanta ñucanchicllata shuc iniccunata cushiyashcahuan rimanchic, chai tucui piñashpa japi tucushca-pi, chai tucm ñacarina charishcapi sinchi caticunquichic mari, smchi inin charinquichic.
53001005	Caihuan Dios ricsichicun pai cusca taripashcata, pai cancunatapaipac pachaman yaicuchinca-pac chapacushcata, chairaicumi ñacaricunquichic.
53001006	Allimi can Dios cancanata ñacachiccunata ñacachishca,
53001007	cancuna ñacariccunaman ñucanchicman samanata cushca shinallata cuchan. Chashna tucuncami Apunchic Jesus Paipac tucui ushaiyuc angelcunahuan ricurimuna punchapi, nina ucupi jahua pachamanta shamucpi.
53001008	Diosta mana ricsinayaccunata, Apunchic Jesuspac quishpichic shimita mana uyanayaccunata ñacachincapacmi shamunca.
53001009	Huiñai ñacarinahuanmi paicuna ñacachi tucununca, Apunchicmanta, pai jatunyashcamanta paipac ushaimantapash caruyachishcami canunca,
53001010	Apunchic paipac runacanapi jatunyachi tucuncapac,paita iniccunapi cushiyachi tucancapac shamuna pancha; shinapash cancunaca mishcanqmchic mari ñucanchic rimashca shimita
53001011	Chairaicu ñncanchic cancunaraicu huiñai Dios-huan rimarinchic, ñucanchic Diosta mañanchic cancunata pai jinu cayashcacunata charichun, paica tucui cancuna alli munashca-cunata paipac ushaihuan pactachichun, inishcahuan cancuna rurashcatapash.
53001012	Chashnami, Apanchic Jesuspac shuti can-cunaraicu jatunyachishca canca, ranti paica cancunata jatunya-chinca, ñucanchic Dios, Apanchic Jesus cuyashca tuputa.
53002001	Cunan huauquicuna, Apunchic Jesucristo shamuna-manta, ñucanchic paihuan tantarinamanta, caita mañanchic:
53002002	ama chican yuyaita japichicchu, ama manchachi tucuichicchu quillca pancata japishcapi, camachishcata uyashcapi, Apunchic ticramuna puncha ña pactarcami, ñucanchic rimashcami nishca pactamucpipash.
53002003	Imata ruranucpipash ama umachi tucuichicchu. Chai puncha mana pactashcallapita, Diosta chicnishcata ricunca ranchic, supai rana pactamuna pachapi, chai runa chincachi tucuna can.
53002004	Cai piñac runami Diosmanta yalli, chacchaipac cashcamanta yalli jahuata jatarinca, Diospac huasita amuyanacama, paillata Diosmi cani rimashpa.
53002005	Cancunahuan tiyacushcallapita caimanta rimarcani, ¿yuyarinquichicchu?
53002006	Cunan ña yachanquichic imata paita jarcacan, amapai shamuna punchamanta ñaupacta ricurimanca- pac.
53002007	Pacashca rurana mana alli yuyai ña ruraricun mari; paita jarcacucta anchuchinalla pishin.
53002008	Chaipi shuti chai supai runa ricurincami, Apunchic Jesus pucuillahuanmi paita huañu-chinca, paita huacllichincami pai tucui llinpiyashcahuan ticramucpi.
53002009	Ranti chai supai runa, Satanas yanapashcahuan-mi shamanca; achca ushaihuanmi shamunca, mancharicushiya-nacunata umachinaraicu rurashpa.
53002010	Chincarina ranacunata tucui mana allicunata rurashpami umachinca, paicunapash quishpina ushancapac shuti cashcata mana uyana munashcarai-cu, mana llaquina munashcaraicu.
53002011	Chairaicu Dios saquinlla panta ruraicuna paicunata umachichunlla, llullapi ininuchunlla,
53002012	shuti cashcata mana inina munaccuna tucuilla chincarinu-chan, paicanaca mana alli rurashcahuan cushiyac canun.
53002013	Ranti ñucanchic Diosta huiñai pacrachuna tucunchic cancunaraicu, Apunchic llaquishca huauquicuna, chicanyachic Samairaicu, cancuna mishca shuti shimiraicupash tucuicuna-manta ñaupac quishpmata tarincapacmi cancunata Dios acllarca.
53002014	Chaipacmi Dios ñucanchic ricsichishca quishpina shimihuan cancunata cayarca: Apunchic Jesucristo jatunyachi tacushcapi cancanapash jatanyachi tucancapac.
53002015	Chashnamanta huauquicuna, sinchicushpa catichic, ama cancarinquichicchu ñucanchic jinu rishpa cancanata yacha-chishcata quillcapi rimashcatapash.
53002016	Apunchic Jesucristollata Dios ñucanchic Yayapash, pai alli shuncuyuc cashcaraicu ñucanchicta llaquishpa, huiñai cushiyanata cushca, alli chapa-natapash pai ñucanchicman cushca;
53002017	pai ñucanchic shuncu-cunata cushiyachichun, smchiyachishpa cancunata charichun, cancana rurashca, cancuna rimashca tucui alli cancapac.
53003001	Puchucaipi, huauquicuna, ñucanchicraicu Diosta mañaichic, utcalla Apunchicpac shimi tucuicunaman pactachun, alli chasqui tucuchun cancunapi chasqui tucushca shina.
53003002	Diostapash mañaichic mana alli, huacllishca runacunamanta ñucanchic quishpichishca cancapac, mana mari tucuilla inina charinun.
53003003	Ranti Apanchicca cusca can, paimi cancunata sinchicuchispa mana allimanta quishpichinca.
53003004	Apunchicpi chapashcaraicu cancuna cunan rurashca, cancuna huasha ruranca rashca ñucanchic rimashcallatami ruranquichic yuyanchic.
53003005	Apunchic cancunata yanapachun Dios llaquishca shina cancunapash llaquincapac,llaqui charishcapipash Cristo shina sinchicuncapac.
53003006	IIuauquicuna, Apunchic Jesucristopac shutipi cancunata rimanchic: chicanyaichic maican mana llancanayac huauqui-manta, ñucanchic yachachishca chapanapi mana causac huauquimantapash.
53003007	Cancuna yachanquichic ima shina causanami can ñucanchic yachachishcata catincapac: cancuna-huan causacushpa mana yanca, quillashpa tiyashcanchicchu;
53003008	pipac tantatapash maquipura rantishpami micushcanchic. Chaimanta rimacpi tutantin punchantinmi llancashcanchic, ñacarishcanchic cancunamanta ama pitapash quillachishun nishpa.
53003009	Allipacha rimacpica cancunamanta yanapaita mañana carcanchic, ranti cancunata yachachina munashcaraicu llancashcanchic, cancunapash chaita catincapac
53003010	Caita cancunahuan causacushcapi yachachircanchic: Maicanpash mana llancana munashpa ama pacha micuchun.
53003011	Shina cacllapita cancunamanta maicaucuna mana llancashpa causacushcata yachashcanchic, mana imatapash ruranallapi yapa yuyarishpa.
53003012	Chai runacunata rimanchic, mincanchic Apunchic Jesucristopac shutipi, llancaichiclla cai causaipi mutsuscata charina ushancapac.
53003013	Huauquicuna, ama sanpayashpa alli ruranata ruraichiclla.
53003014	Cai pancapi rimashcata maicanpash mana uyacpi, paita allita ricuichic maicanta can chai runa, paihuan ama llutarichicchu, ansallapash pincarinman ima chari.
53003015	Shinapash chai runata ama piñac runata shina ricuichicchu, ashtahuan shuc huauquita shina camachichic.
53003016	Alli causaita cuc Apunchicllata tucui pachapi tucui laya alli causaita cancunaman cuchun. Tucui cancunahuan Apunchic tiyachun.
53003017	Ñuca, Pablo, ñuca quiquin maquihuan cai pancata cancunaman quillcani.
53003018	Apunchic Jesucristo paipac cuyaita tucui cancanapi tallichichun.
54001001	Ñuca, Pablo, Jesucristopac apostol, ñuncanchicta Quishpichic Dios, ñucanchic chapana Apunchic Jesucris-tontin, paicuna munacpi cachamushca,
54001002	Timoteoman, ininapi quiquin ñucapac churi, cai pancata quillcani; Dios ñucanchicpac Yaya Apunchic Cristontin paicunapac cuyaita, paicunapac llaquinata, paicunapac ganas causaita canpac jahuapi tallichinuchun.
54001003	Efsopi saquiri canta rimarcani ñuca Macedonia suyu-man rirashpa, pantarishca yuyaicunata yachachiccunata ama yachachichicchu rimancapac,
54001004	ñucanchic rucunamanta mana tucurina rimaicunatapash ama uyaichicchu. Cai shimicuna piñanacuncapaclla alli canum, Dios munashcata inishcahuan chasquincapac mana yanapanacanchu.
54001005	Chuya shuncumanta llucshishca, cusca samaihuan, allipacha inishcahuan cancunapura llaquinacunuchun nishpami cai pactachinata rimarcani.
54001006	Maicancuna caimanta chicanya-nushca, yanca rimarinacunapi chincarinushca.
54001007	Diospac camachic quillcamanta yachachiccuna tucanayanun, paicanalla-ta rimashcata paicunallata yachachishcatapash mana atipanum.
54001008	Camachic quillca, pai rimashcata jinu pactachicpi, alli cashcata yachanchic.
54001009	Yuyarina tucunchic ima shina alli ru-nacunaman shuc pactachina quillcata mana cuipac can. Mana uyaccunata ñacachincapacmi pactachina quillcata cuna tucun, mana allicunata, juchasapacanata, Diosta mana chacchaccunata, inina mana chariccunata, yaya mamata huañuchiccunata, runa huañuchiccanata,
54001010	yumashpa juchalliccunata, caripura yuma-riccunata, huatara runacunata, llullaccunata, Diospac shutita yancamanta rimaccanata; rimacpi, pactachina quillca alli yachachishcamanta mana alli yachaicunata yachachiccunata ñaca-chincapac can.
54001011	Chai alli yachachishca quishpina shimipimi tiyan, chaita bendisiashca Dios ñucaman mmcahuarca.
54001012	Apunchic Jesucristota pacrachuni, pai ushaita cuhuashca, pactachicta ñucata ricuhuashpa, paita yanapancapac churahuashca,
54001013	ñaupa ñuca paita piñashpa rimac cacpipash, paita piñashpa japic cacpipash, paita piñashpa caparic cacpipash. Ranti Dios ñucamanta llaquirihuarca, ñuca chaira mana inina charishcaraicu ñuca mana alli ruracushcata mana yacharcani.
54001014	Chashnami Apunchic paipac cuyaita achcata tallichirca ñuca jahuapi; inina, llaquina cuhuarca, chaicunata charmchic Cristohuan llutarishcacuna cashcaraicu.
54001015	Cai allipacha shutimi, tucuicuna caita inina canun: Cristo Jesus cai pachaman shamurcami juchasapacunata quishpichincapac, paicunamanta ñucami ñaupac cani.
54001016	Chairaicu Dios ñucamanta llaquirirca: Jesucristo yapa llaquishca ñucapi ricurincapac. Huasha ininacuna, ñucapi tucushcata yuyarishpa, yachanunca ima shina inina cashcata huiñai causanata chasquina ushancapac.
54001017	Huiñai tiyac Incata, mana huañuc, mana ricuric shuclla Diosta huiñai jatunyachi-shun. Chashna cachun.
54001018	Ñuca churi, Timoteo, alli llancanapi llancai canta rimani, canmanta profetacuna rimashca shimicunata pactachishpa.
54001019	Ininata, alli causaita cati, mana maicancuna shina chaicunata mayanman jichushpa; chashna rurashpa paicunapac ininata chincachinurca.
54001020	Chashna tucuccuna canunmi Himeneo Alejandrontm, paicunata supaipac amuman curcani ama Diosta piñac shimicunata rimana yachancapac.
54002001	Tucuimanta ñaupac caita mmcam: Tucui runacunaraicu Dios-huan rimarishcapi mañaichic, paita pacrachuichic.
54002002	Jatun apucunaraicu Diosta mañana can tucui uchilla apucunamantapash, ganas causaita charina ushancapac, Diosta chacchashpa, tucuita alli yuyaihuan rurashpa.
54002003	Chai alli can, ñucanchicta quishpichic Dios chaita cushiyashcahuan ricun,
54002004	pai tucuicuna quishpincapac, tucuicuna shuti cashcata ricsincapac munan mari.
54002005	Shuclla Dios mari tiyan; chashnallata, shuc runalla tucui runacunata Dios-huan llutachincapac pushana ushan: chai runa Jesucristo can.
54002006	Jesucristo tucuicunata quishpichinaraicu, paimanta pacha pactashcapi rimashca shina, huañuiman curirca.
54002007	Chairaicu, pai acllahuashca shimita apashpa rincapac, apostol tucancapac, mincai tucushcanipash inina shuti cashcamanta mana judio runacunata yachachincapac. Ñuca rimashca shutimi can, manapacha llullanichu.
54002008	Chashnamanta, tucui ranacuna tucui pachapi Dios-huan rimarincapac munani, mana piñarishpa, mana piñanacushpa, chuya shuncuhuan Diosman maquicunata jatachinuchun nini.
54002009	Huarmicunapash alli churarishca, mana yapalla sumacyashca-huan, yancashituta churarincapac munani; ari, sumacyanuchun, mana yapalla sumac ñaccharishcahuan, mana curi, mana sumac ricuric rumicunata aparishpa, mana yapalla cullquita jichuchic churanacunahuan, mana;
54002010	ashtahuan alli rurashcacunata ricuchishpa, Diosman chicanyachishca huarmicuna ruranata pactachispa.
54002011	IIuarmica yachachishcata upalla uyana can, allipacha uyashcahuan;
54002012	mana munanichu huarmi runa ucupi yachachishpa shayancapac, carita yallishpa: Upalla causancapac munani.
54002013	¿Dios Adanta manachu ñaupac rurarca, Evataca huasha?
54002014	Mana Adanchu umachi tucurca, huarmimi umachi tucurca; paimi umachi tucushca, juchapi urmarca.
54002015	Ranti huarmica quishpincami mamacuna ruranata pactachishpa; alli yuyaita japishpa, ininapi, llaquinapi, chuya shuncuhuan causashpa.
54003001	Cai yapa shuti can. pipash iniccunata pushaccama tucuna munashpa, alli llancanata mashcacun.
54003002	Chairaicu, pushaccamapac causai alli, cusca cana can. Shuclla huarmiyuc, yuyayuc, cusca, tucuipi yupaichaipac cana can. Paipac huasiman runa pactacpi, chasquina yuyaita charina can; sumacta yachachic cana can;
54003003	mana machaisiqui, mana macanacuisiqui, ashtahuan alli shuncuyuc, mana piñarishpa causac, imatapash mana cullquiraiculla rurac cana can.
54003004	Paipac huasita alli ricuc cana can, huahuacunata uyac cancapac, yupaichac cancapac yachachic;
54003005	maicancapash quiquinpac huasita mana alli ricuc cashpa, ¿iniccunata ricana ushancachu?
54003006	Chairaicu, shuc pushaccamata mana mushulla inincapac callaricta shayachinachu, yancamanta yapalla jatunyarishpa, supai cautsayachi tucushcallapita imapash urmancami.
54003007	Mana inic runacunapacpi yupaichashca cachun, ama pincachi tucushpa supaipac ticllapi urmachun.
54003008	Diaconocunapash chashnallata yupaichaipac cana canun, paicuna cushca shimita huiñai pactachinuchun; ama machaisiqui, cullquitapash ama umachishcahuan japinuchun.
54003009	Ñucanchic inishca shuti cashcata ricsichishcaman liutarishca cana canuu, Dios cushca samaitapash chuyata charina canun.
54003010	Ñaupacta camai tucushca canuchun; mana juchayuc canucpi, yanapancapac callarinuchun.
54003011	Huarmicunapash chashnallata, yupaichaipac cana canun, mana rimaisiqui, ashtahuan cusca, tucuita pactachic canami canun.
54003012	Shuc diacono shuclla huarmiyuc cachun, huahuacanata alli ricuc, paipac huasitapash alli ricuc.
54003013	Llancanata alli pactachic diaconocuna jatunyachishca canun, chasnami paicuna Cristo Jesuspi inishcata mana pincarishpa rimana ushanun.
54003014	Mana unaichu canta ricucrisha yuyani; ranti canta caita quillcani
54003015	ñuca imapash huashayacpi, Diospac aillumanta cashpa ima shina causana cashcata can yachancapac, causacuc Diospi miccuna chai aillu canun, paimi shuti cashcata riman, ricsichin.
54003016	Mana pipash rimana ushanchu ñucanchic inishca alli shutipacha jatan pacara cashcata: Cristo runa tucushca ricurimurca; pai samai cashcaraicu yallishcapi, angelcanapacpi ricui tucurca. Tucui llactacunapi ricsichi tucurca, cai pachapi paita ininurca, jahuapachapi jatunyachi tucurca.
54004001	Samai pasacta rimacun puchucai pachacunapi maican-cuna inina charishcamanta chicanyanuncami nishpa, umachic samaicanata supaicuna yachachishcatapash catishcarai-cu.
54004002	Ishcai shimiyuc, llullaisiqui runacunatami uyanunca, paicuna ucupi tiyac Dios cushca samai paicuna juchallishca jillai ninallahuata mircashca canun.
54004003	Cai runacana sahuarmca nicpi mana munanun; tucui iniccana, shuti cashcata ricsiccuna micuncapac Dios churashca micunacunata paita pacrachushpa micuncapac, mana micunachu rimanun.
54004004	Tucui Dios rurashca alli can; Diosta pacrachushpa chasquicpi mana imapash millai tucushcachu cana can.
54004005	Diospac shimiraicu ñucanchic Dios-huan rimarishcaraicupash micunacuna chicanyachishca tucunun.
54004006	Chaicunata huauquicanaman yachachishpa, inina shimicunahuan juntarishpa, alli yachaicunata catishpa, chai shuti Jesucristopac alli runami canqui.
54004007	Ranti, uparunacunapac rimaicunata ama uyaichu. Diosta llaquinapi yapa yuyanshpa Causai;
54004008	purina aichata ansa yanapanmi, ranti Diosta llaquinapi yuyarishpa causashca tucuipac yapa yanapan: cai causaipi alli causancapac, shamunca racuc causaipi causaita tarmcapac.
54004009	Chai shutimi can, tucuilla chaita inina canquichic.
54004010	Chairaicumi ñacarinchic, llancanchic, causacuc Diospi ñucanchic yuyaita churashcaraicu, pai tucuicunata quishpichic can, iniccunata ashtahuan yalli quishpichic can.
54004011	Chaicunatami pactachichina, yachachina canqui.
54004012	Maltacashcaraicu asi tucunata ama saquinquichu; ashtahuan can causashcahuan, can rimashcahuan iniccunata ricuchina canqui; canpac llaquinata, canpac ininata, canpac chuya causaita ricuchina canqui.
54004013	Ñuca pactanacama, tucuicunapac ñaupacpi Dios quillcashca shimita catishpa uyachi, huauquicunata cariyachi, paicunata yachachi.
54004014	Ama cuncarinquichu Dios canman cushca cuyaicunamanta, pai ricsichishcaraicu, iniccunamanta rucucuna canpac jahuapi maquicunata canta acllashpa churanurca.
54004015	Tucui chaicunapi yapa yuyarina canqui, tucuicunata can ñaupacman caticushcata ricuchincapac.
54004016	Quiquin canmanta yapa yuyarina canqui, can shuccunata yachachishca-mantapash yapa yuyarina canqui, tucuipi sinchicushpa cati. Chashna rurashpa, canllatami quishpinqui canta uyaccunata- pash quishpichinquimi.
54005001	Rucu runacunata ama piñaichu; chaipac rantimanta, canpac yayata shina camachi; maltacunata canpac huauquicuna cacpi shina ricui.
54005002	Rucu mamacunata canpac quiquin mamata shina ricui; malta huarmicunata, canpac panicuna cacpi shina ricui chuya shancuhuan.
54005003	Mana maimanta yanapaita charic huaccha huarmicunata yanapai.
54005004	Ranti shuc huaccha huarmi churiyuc, churipac huahuacanayuc cacpi, paicanami ñaupac aillucanata yanapanca-pac yachana canun; yaya mama llaquishcata cutichincapac yachana, chai yapa alli can, Dios cushiyashcahuan ricun.
54005005	Alli quiquin huaccha huarmi, sapalla saquiric, Diospi yuyaita churan, tutantin punchantin Dios-huan rimarishpa paita mañacan.
54005006	Ranti mana alli causac huaccha huarmica causaillapita huañushca can.
54005007	Chaicunatapash pactachichina canqui, ama pipash cancunamanta shuc shimi rimachun.
54005008	pi runa cashpapash quiquin paipac huasipi tiyaccunamanta mana yuyaricpi, inina iliacmi can, jichushca mari, mana iniccunamanta astahuan mana allichu can.
54005009	Sucta chunca huata yalli huacchallata huacchacana shuti japina quillcapi tiyana can, pai shuclla cariyuc.
54005010	Allita ru-rashcamanta ricsi tucuna can: huahuacunata allitachu huiñachirca, paipac huasipi pactaccanahuan allichu carca, inic-canata chaquita maillacchu carca, ñacariccanata yanapacchu car-ca; rimacpi, pai ushashcapi alli yanapaicanata rurashca cacpi.
54005011	Pishilla huatayuc huacchacunata quillcapi ama japin-quichu; paicanapac aicha nuspayacpi Cristomanta chicanyash-pa, cuti sahuarinata munanun;
54005012	chashnamanta cautsayashca tucunun paicuna ruranata mana pactachishpa.
54005013	Chairapash, huasi huasi purinun, quilla tucunun, mana quillaisiquillachu canun, ashtahuan rimaisiqui tucunun, tucuipi paicuna satiranun, mana rimanacunata rimashpa.
54005014	Chairaicu malta huacchacuna sahuarinuchunlla nini, huahuayanuchunlla; huasipi llancac huarmi cachun, chaimi piñaccuna paita mana camina ushanunca.
54005015	Maican huacchacunaca ña mari chicanyanushca, supai amuta cunan catiranan.
54005016	Inic huarmicunamanta maicanpash aillu ucupi huacchacunata charishpa, yanapana tucun, ama iniccunamanta yanapaita mañacuncapac; chashnami iniccuna mana maimanta yanapaita charic huacchacunata yanapana ushananca.
54005017	Iniccunata alli pushaccama rucucuna achca llaquishca cana canun, ashtahuan Diospac Shimita huillaccuna yachachic-cunantin yapa llaquishca cana canun.
54005018	Caita riman camachic quillca: "Trigota cutacuc huacrata ama shimita huataichu". Caitapash riman: "Shuc rana cullquita japina tucun pai llancashcamanta".
54005019	Shuc rucu runata cautsayachinucpi ama uyaichu ishcai, quimsa ricuyaccana mana tiyacpi.
54005020	Juchallishpa caticcunata tucuicunapac ñaupacpi sinchi shimihuan rimana canqui uyaccana mancharinuchun.
54005021	Diospac ñaupacpi, Jesucristopac ñaupacpi, acllashca angelcunapac ñaupacpi canta mincani: cai pactachinacunata catilla, mana pitapash yallicta, pishilla pactachichishpa.
54005022	Chaira mana allita yuyarishca cashpa, ama pitapash canpac maquicunata paipac jahuapi churanquichu; chashnami mana shuccuna juchallishcahuan canpash juchallinqui. Tucui mana allicunata ama ruraichu.
54005023	Huicsa nanaihuan uncushpa causani ninqui; yacuta ama upiaichu, ansa vinota upiai.
54005024	Maicancunapac juchacuna chaira mana taripanaman apashcallapita ña ricsi tucunun, ranti shuccunaca taripai tucushca huashalla yachai tucunun.
54005025	Chashnallata alli rurashcacunapash ricunalla canun; mana ricuriccunaca mana huiñai pacashca saquirinuncachu.
54006001	Huatara runacana, yapa yupaichashcahuan ricuna canun amucunata, ama Diospac shutimanta ñucanchic yachachishcamantapash mana alli rimashca shimicuna uyarincapac.
54006002	Inic amuta chariccuna ashtahuan yapa yupaichana canun ininapi huauquipura cashcaraicu. Chaipac rantimanta, ashtahuan yapa allita yanapana canquichic, cancuna amucuna inic, llaquishca huauquicuna cashcaraicu. Caita yachachi, canpash pactachina canqui:
54006003	Pipash chican yuyaicunata yachachishpa, Apunchic Jesucristo sumac yachachishcamanta chican yuyaita charishpa, ñucanchic inina-mantapash chican yuyaita charishpa,
54006004	yaca jatunyarishpa mana imatapash yachac runami can. Yanca shimicunamanta rimarina uncuitami charm chai rana; chaimantami tiyan chiqui-cui, piñanacuna, piñashpa caparina, shuccunapi yuyai churana illana,
54006005	yuyai illac runapura huiñai macanacuna, paicuna shuti cashcata mana ricsinun, ininata paicunaca catunami mari yu-yanacun.
54006006	Ininamanta shuti pachami achcata chasquinchic, shinapash amu charishcallahuan cushiyac runalla.
54006007	Cai pacha-man mana imahuan shamushcaraicu, mana imatapash caimanta apana ushanchic;
54006008	micuucapac charishpa, churarinata charish-pa, chaihuanmi pacta cushi tiyana canchic.
54006009	Ranti, achca cha-rina munaccuna camai tucushcapi mana ushanun, tucui laya munana tictapi urmanan; mana alli, huacllichic manaicanapi, chaicuna runata ilushtiyanapi, chicapac huañunapi urmanun.
54006010	Tucui mana allicuna cullquita yapa munashcamanta tiyan; maican ranacuna, cullquiraiculla, inina charishcamanta chican-yanushca, paicana quiquin causaitapash ñaca-rinallahuan junta-chishpa causaranan.
54006011	Ranti can Diospac runa canqui, tucui chaicunamanta anchuri. Cusca causaita causai, Diosta yapa yuyarishpa, inish-pa, llaquishpa, mana sanpayashcahuan catishpa, shuncumanta uchillayashpa.
54006012	Ininapi alli llancana canpac llancana cachun; huiñai causana chasquinamanta ama quishpmquichu, chaipacmi Dios canta cayarca; chairaicullata can inina charishcamanta achca ricuyac ñaupacpi ricsichircanqui.
54006013	Cunan, Diospac ñaupacpi —pai tucui imatapash causaita cun, Jesucristopac ñaupacpipash, paipash ricsichirca, Poncio Pilatopac ñaupacpi uyachirca— canta rimani:
54006014	cai ñuca rimashcata uyahuai, mana shuc layata rurashpa, ama canta imamantapash piñana tucancapac. Chashna rurai Apunchic Jesucristo shamunacama.
54006015	Rimashca pacha pactarishcapi, Dios caita ricsichincami, paillami shuclla, bendisiashca, Jatun Apu, incacunapac Inca.
54006016	Pai shucllami mana huañuc can, pai mana pipash mayanya-na ushaipac achicpi causan. Pi runapash paita mana ricushca-chu, pi runapash paita mana ricununcachu. Pailla jatunyachish-ca cachan, pailla ushaita charichun. Chashna cachun.
54006017	Cai pachapi achca chariccunata rimai ama chai achca charishcapi jatanyarishpa causanuchan, ama chai achca charish-capi paicunapac yuyaita churanuchun, tucui paicuna achca charishca chincarinalla cashcaraicu. Chaipac rantimanta, yuyaita Diospi churanuchun, paimi ñucanchicman tucui imatapash achcata cun, ñucanchic alli causancapac.
54006018	Rimai allicunallata ranuchun, paicuna alli rurashca achca charishca cachun, paicana charishcata shuccanamanpash canata munanu-chun.
54006019	Chaimi achca charishcahuan juntarinunca huasha causaipac, chai shuti quiquin causaita mari chasquinanca.
54006020	Timoteo, canman mincashcata allita ricui. Yanca shimicunata ama uyaichu, yanca rimashca shimicunatapash ama uyaichu;
54006021	maicancuna, chai "yapa yachashpa rimashca shimicunata" caticcuna, inina charishcamanta chicanyanushca mari. Apanchic paipac cuyaita cancunapi tallichichun.
55001001	Ñuca, Pablo, Jesucristopac apostol Dios chashna munashcaraicu, pai ñucanchicman Cristo Jesuspi huiñai causaita cushami nirca.
55001002	Ñuca llaquishca churi Timoteoman cai pancata quillcani: Dios Yaya, Apunchic Jesucristontin paicunapac cuyaita, paicunapac llaquinata, ganas causaitapash canpac jahuapi tallichinuchun yuyashcahuan.
55001003	Canmanta huiñai Dios-huan rimarishcapi yuyarishpa, tutantin punchantin Diosta pacrachuni, ñuca paita chuya shuncuhuan mari yanapani, ñuca rucucuna yanapashca shinallata.
55001004	Can huacashcata yuyarishpa, canta ricunayai shamuhuan ñuca cushihuan juntarincapac.
55001005	Can alli pacha shuti inina charishcata yuyarinimi. Canmanta ñaupac-canpac aula Loida canpac mama Eunicepash charinurca; ñuca yachanimi canan canpash charishcata.
55001006	Chairaicu, ñuca canpac jahuapi ñuca maquicunata canta acllashpa churacpi can chasquishca Dios cuyashca ninata cariyachi.
55001007	Mana manchai samaitachu Dios ñucanchicman curca, ushai samaitami curca, llaquina samai, alli yuyarishpa causana samai.
55001008	Chashnamanta ama pincarichu Apunchicraicu rimanata; ñucamantapash ama pincarichu, ñuca pairaicu mari chunta curralpi quillpara tiyani. Chaipac rantimanta, Dios cushca ushaihuan canpash ñacari, quishpichic shimiraicu ñacarinacuna tiyacpi.
55001009	Dios ñucanchicta quishpichirca, paiman ñucanchic causaita chicanyachincapac cayarca, mana ñucanchic imapipash paita yanapashcaraicu, paimi chashnapac munarca, Cristo Jesuspi ñucanchicta llaquishcaraicu. Dios, ñucanchicta cai pacha chaira mana tiyashcamanta llaquishcata,
55001010	cunan pai llaquishcata ñucanchicman ricsichin, ñucanchicta Quishpichic Jesucristo shamushcahuan; pai yallirca huañuipac ushaita; mana tucuric causaitapash cushi shimita rimashpa ricsichirca.
55001011	Chai shimita ricsichincapac Dios ñucata mincahuash-ca, pai shuc apostol shina, shuc yachachicshina shayachishpa cachahuashca.
55001012	Chairaicullata tucui chaicunata ñacaricuni. Shinapash chaimanta mana pincarinichu, ñuca yuyaita piman churashcata allipacha yachashcaraicu; ñuca yachani pai ushai charishcaraicu puchucai punchacama ñucaman mincashcata huacaichishpacharinca.
55001013	Ñucamanta yachashca cusca causanata catilla; ñucanchic Cristo Jesusman llutarishcaraicu inina, llaquina charishcapi causailla.
55001014	Ñucanchicpi causacuc Diospac Samai yanapashcahuan, canman mincashca Diosta ininata allita ricui.
55001015	Can ña yachanqui, ima shina Asiamantacuna tucuilla jichuhuanushcata; chaicunamanta Pigelo, Hermogenes canun.
55001016	Onesiforopac aillucunamanta Apunchic llaquirichun; pai achca cuti cushichihuarca; ñuca chunta curralpi tiyacpipash pai mana pincarircachu.
55001017	Chaipac rantimanta, Romaman pactashca shina, mana sanpayashpa ñucata mashcancapac callarirca tupanacama.
55001018	Puchucai punchapi Apunchic tupachichun paimanta llaquirishcata. Can pacta yachanqui ima shina pai Efesopi achca yanapashcata.
55002001	Canca, ñuca huahualla, sinchicui Cristo Jesusmanta chasquishca cuyaicunahuan.
55002002	Can ñuca achca ricuyaccu-napac ñaupacpi rimacpi uyashcata, alli ricsishca runacunaman mincai, shuccunaman yachachina ushaccanaman.
55002003	Ñacarinacunapi Mesias Jesuspac alli soldado shina ñacari.
55002004	Manamaican soldadopash yanca runapac causaipi sati-rinchu, paipac aputa cushiyachinallatami yuyarin.
55002005	Chash-uallata, shuc pucllac runa cuyashcata mana chasquincachu, pucllaccuna pactachinata mana allita pactachishpa.
55002006	Chacrapi llancac runa tucuimanta ñaupac pai tarpushcamanta micuna can.
55002007	Cai ñuca rimashcata yuyari, chaimi Apunchicca tucuita atipachinca.
55002008	Huañushcamanta causarishca Jesucristopi yuyari, pai Jatun Curaca Davidpac aillu carca. chaimi quishpmamanta ñuca yachachishca shimi can.
55002009	Chai shimiraicu ñacarinacuna tiyacpipash mana imanahuanchu, runata huañuchic shina huatara causanapash mana imanahuanchu; ranti Diospac shimi mana huatashcachu can.
55002010	Chairaicumi tucui Dios acllashca-cunapac allipac ñacarini, paicunapash huiñai quishpmata Cristo Jesuspi chasquinuchan.
55002011	Cai yapa shutimi can: Paihuan huañushca cashpa, paihuanmi causashan;
55002012	sinchicushcahuan ñacarishpa, paipac pachapi yaicuna ushashanmi; ñucanchic paita piñacpi, paipash ñucanchicta piñancami;
55002013	ñucanchic cushca shimita mana pactachicpipash, paica pactachincallami, paillata llullarmcapac mana ushashcaraicu.
55002014	Chaita paicunata yuyachi, ama yanca shimicunamanta piñanacuncapac Diospac ñaupacpi mincai. Chashna pmanacuna yancami can, mana imapash alli; paita uyaccunata huacllichin-capacllami alli canun.
55002015	Alli yanapac runa shina, Diosta yanapanalla huiñai chapacui, mana imamanta pmcarmata charic llancac runa shina, shuti shimita mana pantashcanuan yachachishpa.
55002016	Yanca mana yuyarishpa rimashca shimicuna-ta ama rimaichu; chashna rimac runacunaca caran cuti ashta-huan mana allipi urmashpa catiranun;
55002017	chai yachachishcacu-na ismuchic uncui shina mirarishpa riranun. Himeneo Piletontin chashna tucuranun,
55002018	shuti shimimanta paicuna chicanyanushca mari huañushcamanta causarina ñucanchipi ña pactarishcami rimashcahuan; chashna, ininata maican runacu-napi huacllichishpa puriranun.
55002019	Ranti Dios mana cuyuric sapita shayachishca, chaipi cashna quillcara tiyan: "Apunchic paipac runacunata ricsin mari". Cuti shuc: "Tucui Diospac shutita ricsiccuna mana allicunamanta chicanyanuchun".
55002020	Shuc jatun huasipi mana curimantalla, mana cullqui-mantalla imacunachu tiyan; manca allpamanta caspimantapash tiyan mari; shuccanata raimi punchacunapi llucshichinun, shuccunaca caran puncha surcui tucunun.
55002021	Sumac ricurinca-pac —Raimi punchalla surcui tucuncapac— Apunchicman chicanyachishca cancapac, tucui mana allimanta pichashca cana canchic; chaimi shuti tucui imapacpash alli cashun.
55002022	Maltacuna manalli munanamanta chicanyai; canpac causai cusca cachun inina charishcahuan, llaquishcahuan, ganas causaihuan, tucui Apanchicta ricsic chuya shuncuyuccunahuan pacta.
55002023	Yancamanta rimarinacunata ama uyaichu, can pacta yachanqui ima shina chaicuna yancamanta canman piñarinata apamunca racushcata.
55002024	Apunchicta yanapac runa mana ma-canacushpa causanachu can; chaipac rantimanta, tucuicanahuan alli shuncu cana can. Yachachincapac yapa yachac; mana piña-risiqui;
55002025	piñarisiquicunatapash uchilla shuncuyashpa atipa-chic runa, Dios paicunata cuti paiman yuyaita ticrachichinca-mi, shuti cashcata ricsichincami chapashpa,
55002026	paicunapash yu-yaita japishpa supaipac tictamanta, huatara charishcamanta pai munashcata rurachincapac, chaimanta quishpinuchun nishpa.
55003001	Puchucai pachapi llaqui punchacuna tiyana cashcata yachana canqui.
55003002	Runacuna quiquinpacllatami yuyari-nunca, cullquillatami llaquinunca, paicunalla jatunyariccuna, yancashitucunahuanpash jatunyariccuna. Diosta piñaccuna, yaya mamata mana uyaccuna, pacrachunata mana yachaccuna, ininata mana caticcuna.
55003003	Llaquina illaccuna, shuccunamanta llaquirina illaccuna, rimaisiquicunami canunca, paicuna aicha mañashcata mana yallina ushaccuna, upata millaicuna, tucui allita piñaccuna.
55003004	Ishcai shimiyuccuna, pincai illaccuna, yalli canayaccuna, Diosta mashcana rantimanta ashtahuan paicunapac alli causaillatami mashcaccuna.
55003005	Jahua ricuriclla yapa alli shuncumi canunca, ranti paicuna rurashcapica ininapac quiquin ushai llullami can rimanunca. Canca chashna runacunamanta chicanyai.
55003006	Paicuna, huasicunapi yaicushpa, juchalla aparishca tiyac huarmicunata umachiccuna canan; chai huarmicana tucui laya aicha munash-cahuan ñacarishpa causanun;
55003007	huiñai yacharanlla causanun, ranti shuti cashcata mana maican puncha allipacha ricsinun.
55003008	Janes, Jambres sacracuna, Moises rimashcata mana munash-ca shinallata, cunanpash cai runacuna shuti cashcata mana pactachinata munanan. Cai runacuna paicanapac yuyaita huac-llishcata charinun, inina catinapi mana ushanushca.
55003009	Ranti mana ushanuncachu ashtahuan ñaupacman catincapac, paicana upa cashcata tucui runacuna ricsishcaraicu, chai ishcaicuna Moisesta mana uyashpa tucushca shinami tucunanca.
55003010	Canca, ranti, ñuca yachachishcata alli catishcanqui, ñuca causaita, ñuca munashcata, ñuca ininata, ñuca mana piñarishpa chapanata, ñuca llaquinata, ñuca sinchicana ushaita,
55003011	piñashpa japi tucunata ñacarinacunatapash. Tucui ñuca Antioquiapi, Iconiopi, Listrapi tucushcata can yachanqui, piñashpa japi tucushcapi ñuca ñacarishcacunatapash can yachanqui; ranti, Apunchicca tucui chaicunamanta quishpichi-huarcami.
55003012	Cristo Jesusman chicanyachishca causana munaccuna piñashpa japi tucushpa ñacarina cashca, shutimi can;
55003013	ranti mana alli runacana, umachisiquicuna astahuanmi huacllishpa catinunca, shuccunata umachishpa, paicunallata umachi tucushpa catinanca.
55003014	Canca tucui can yachashcapi sinchicushpa cati, can yachashcata allipacha ricsishcaraicu.
55003016	Dios quillcashca shimita can huahuamanta ricsishcata yuyari, chai quillca canta yachachina ushan, quishpichina ushan, can Cristo Jesuspi inicpi.
55003017	Tucui quillca Diosmanta shamun, yachachincapac, camachincapac alli can; huacllicucta cuscayachincapac cushca causanata yachachincapacpash alli can;
55003018	Diospac runa alli yachachishca cancapac, tucuipac allichishca, tucui allicanallata rurancapac, alli can.
55004001	Diospac ñaupacpi, huañushcacunata causaccunantin apu shina taripancapac shamuna Cristo Jesuspac ñaupacpi, mincani achcata
55004002	cushi shimita yachachi nishpa; chai shimita rimailla alli chasqui tucushcapi, mana alli chasqui tucushcapipash. Canta uyanuchun sinchi shimihuan camachi, sinchicuchi mana piñarishpa yachachishcahuan.
55004003	Alli yachachishcata runacuna mana uyanayashca pacha tiyancami ran; ashtahuan, paicuna quiquin munaimanta, paicuna uyana munashcallata rimac yachachiccunatami mashcanunca.
55004004	Sbuti shimita ñahuimi ricununca, ashtahuan yanca shimicunatami uyanunca.
55004005	Ranti canca huiñai alli yuyaihuan causai, ñacari-nacunata allihuan chasqui, quishpichic shimita shuccunaman yachachinallata yuyari, canpac llancanata allita pactachi.
55004006	Camari shina ñuca curina ña pactarishcami; ñuca huañuna pacha ña pactariranmi.
55004007	Alli ruranapi llancashcani, ñuca pactanaman pactashcanimi, ininallapi purishcani.
55004008	Cu-nan, Apunchic, cuscata taripac Apu, puchucai puncha ñucaman cuyana llaututami chapani. Mana ñucallatachu cuhuanca, pai ticramunata cushihuan chapaccunatapash cuncami.
55004009	Utcalla ricuc shamuhuai;
55004010	Demas, cai pachamanta tucui imacunata yapa llaquishcaraicu, ñucata jichushpa Tesalonicaman rishca. Crescenteca Galacia suyuman rishca, Titoca Dalmaciaman rishca.
55004011	Lucaslla ñucahuan tiyacun. Marcosta mashcashpa pushamui, llancanapi ñucata caipi yanapahuancami.
55004012	Tiquicotaca Efesoman cacharcani.
55004013	Can shamucushpa, Troaspi, Carpopac huasipi ñuca saquimushca jahua churanata apamupai; quillca pancacanatapash apamupan-qui, quillca caracunatapash.
55004014	Jillaita llancac Alejandro ñucahuan manapacha allichu cashca; Apunchic paita pai rurashca tuputa cunca chari.
55004015	Canca yuyanqui paita pai ñucanchic yachachishca cushi shimita yapa piñac cashcaraicu.
55004016	Ñucaraicullata apucunapac ñaupacpi rimancapac rishcapi, mana pipash yanapahuarcachu, tucuimi ñucamanta anchurinurca. Dios paicuna chashna rurashcamanta quishpi-chinca chari yuyani.
55004017	Ranti Apunchicca yanapahuarcami, ushaitapash cuhuarcami, chairaicu quishpichic shimita ricsichina usharcani; Diosta mana ricsiccunatapash tucui paicunaman uyachircani. Apunchic chashna puma shimimanta quishpichihuarca,
55004018	tucui mana allimantapash quishpichihuan-cami; chashnami paipac pachapac huacaichihuanca. ¡Huiñai pai jatunyachishca cachan! Chasna cachan.
55004019	Ñucamanta rimapaichic Priscata Aquilantin, paicunata yuyarinimi, Onesiforopac aillucunatapash.
55004020	Erastoca Corin-topimi saquirirca, Trofimotaca Miletopimi uncucta saquimur-cani.
55004021	Tamia pacha chaira mana pactashcallapita shamui. Eubulo, Pudente, Lino, Claudia tucui huauquicunapash canmanta yuyarinunmi.
55004022	Apunchic Jesucristo canhua tiyachun; Dios tucui cancunapi paipac cuyaita tallichichun.
56001001	Ñuca, Pablo, Diospac runa, Jesucristopac apostol cani, Dios acllashcacunata ininaman pushancapac pai cacha-mushca, ñucanchic inina shuti cashcatapash paicuna ricsincapac;
56001002	chai inina huiñai causanapi chapashcamanta tiyan. Chaira cai pacha mana tiyashcallapita, mana llulla Dios cushami nirca chai causaita;
56001003	cunanca, pacha pactarishcapi, paipac cushi shimita ricsichishca ñucanchicta quishpichic Dios yachachincapac ñucaman mincashcaraicu.
56001004	Cai pancata canta quillcani, Tito, can ñucapac quiquin churi cahuanqui ñucanchic charishca ininapi, Dios ñucanchic Yaya ñucanchicta quishpichic Jesucristontm paicunapac cuyaita ganas causaita-pash canpac jahuapi tallichinuchun yuyarishcahuan.
56001005	Ñuca canta Creta islapi saquishpa, callarishcata tucu-chincapacmi saquircani, caran llactapi pushaccamacanata shaya-chincapac, ñuca mincashca shina catishpa.
56001006	Shuc pushaccama mana imamantapash rimaipacmi causana tucun. Shuc huarmi-llata charina can, paipac churicanaca inic canuchun, mana piñai tucushcacuna, mana piñarisiquicuna.
56001007	Iniccanata pushaccama-ca tucui Diospac imacunamanta mincai tucushca can; chairai-cumi cusca causaita charina tucun. Mana pai yuyashcallata catic cana can, mana piñarisiqui, mana machaisiqui, mana macanacuisiqui, mana cullqui shuhua cana can.
56001008	Chaipac rantimanta, paipac huasipi runata chasquinalla chapacuna can, yanapac runa; alli yuyayuc, cusca runa, Diospac chicanyashca, ruranata pactachic.
56001009	Diosmanta yachachishcata catina can, chashnami alli shimita yachachina ushanca, yachachishcamanta chican shimita rimaccanatapash uyachina ushancami.
56001010	Upata piñarisiquicuna achca mari tiyanun, pincai carata pitirmami rimaccunami ashtahuan yapa tiyan, paicuna mana atipaipac shimita ninun, chashnami runacunata umachinun.
56001011	Chai runacunata shimita quillpacpi alli canca, maicanpi paicuna shuc aillu tantarishcata illacta mari huacllichinun, mana yachachina cashcata yachachishpa paicunamanta cullquita surcunaraiculla.
56001012	Creta allpamantallata shuc profeta paipac aillucuna-manta cashna nirca: "Cretamanta runacuna huiñai llullaisiqui, aucacuna, micuisiqui, quillaisiquicuna".
56001013	Shutita pai rimarca; chairaicu, sinchi shimihuan paicunata camachi, paicuna inina cusca cachun;
56001014	Judiocuna yanca rimashcata ama uyanuchun, shuti shimita mana uyana manaccana rimashcatapash ama uyanuchun.
56001015	Chuya yuyayuc runacuna tucui imacunatapash chuya ñahuihuan ricunun; ranti mana iniccuna, mana chuya yuyayuccuna, mana imatapash chuya ñahuihuan ricunun; paicunapac yuyai paicuna ucupi tiyac samaipash mapayashca cashcaraicu.
56001016	Diosta ricsinchicmi rimanun, ranti paicuna rurashcapica mana ricsishcatachu ricuchinun; chicnipaccuna, piñarisiqui canun, mana imatapash allita rurana ushaccana.
56002001	Can rimashcapi Diosmanta cusca yachachishcallata huiñai rimana canqui.
56002002	Rucucunata rimai ama pucllaisi-qui canuchun; yupachaipac, alli yuyayuc canuchun; paicunapac inina, llaquina cusca cachun ñacarina charishcapi paicuna sinchi canuchun.
56002003	Chashnallata, rucu mamacunapash Diosta yapa yuyarishpa causanuchan; ama rimaisiqui canuchun ama machanuchun. Alli rurashcata ricuchina canun;
56002004	malta huar-micunaman carita huahuacanata llaquincapac yachachinuchun,
56002005	yuyayuc cancapac, chuya shuncuyuc cancapac; huasita alli ricuc, alli shuncuyuccuna, carita uyaccuna; ama pi runapash Diospac cushi shimimanta mana allita rimana ushancapac.
56002006	Chashnallata huanpracunatapash yuyayuc cancapac camachi;
56002007	canllata tucuipi alli rurashcahuan paicunata ricuchina canqui. Paicunata yachachicushcapi, chuya shuncuhuan ama pucllashcahuan ruraichu,
56002008	cusca shimihuan rimashpa, ama pipash can rimashcamanta piñana ushachun. Chashnami maican mana alli rimacpash pincarinca, ñucanchic pantashcata mana ansapash tupana ushashpa.
56002009	Huatara runacunata amucunata tucuipi uyanuchun nish-pa camachi; alli shuncu canuchun, mana piñarisiquicuna.
56002010	Ama shuhuanuchun, chaipac rantimanta amupacta alli hua-caichinuchun; tucuicuna paicana causaipi ricanuchun yapa su-mac cashcata ñucanchic Quishpichic Diosmanta yacha-chishca.
56002011	Dios ñucachicman ricuchishca mari pai alli shuncu cashcata, chairaicu tucui runacunaman quishpina pactamushca.
56002012	Dios alli shuncu cashca ñucanchicta yachachin, mana alli ruraicunata, cai pachamanta munaicunata saquishpa, cai pachapi yuyayuc, cusca, Diosman yuyaralla causaita charincapac,
56002013	pai cusha nishca pactarinata chapashpa: ñucanchic jatun Quishpichic Dios Jesucristo ticramunata chapashpa.
56002014	Pai ñucanchicraicu huanuiman curirca, tucui mana allicunamanta quishpichincapac, tucui mana allimanta allipacha maillashca saquincapac, ñucanchic paipac cancapac, alli rurana munaillata ñucanchic charincapac.
56002015	Caitami yachachina canqui camachishpa piñashpa tucui can charishca ushaihuan. Ama pipash canta millachun.
56003001	Jatun aputa, uchilla apucunata uyana cashcata paicunata yuyachi, allicunata ruranalla chapacunuchunlla.
56003002	Ama pimantapash mana allita rimanuchun, shuccunamanta-pash yuyarmuchun, tucuicunapac ñaupacpi paicuna yapa alli shuncuyuc cashcata ricuchinuchun.
56003003	Ñucanchicpash ñaupa yuyai illac, Diosta mana uyac carcanchic; pantashpa puricurcanchic, tucui laya ñucanchic aicha munaicunapi, tucui laya ñucanchic aicha cushiyanacunapi huatai tucushca carcanchic. Juchapi, chiquicuipi causacurcan-chic, shuccunata miliashca, ñucanchicpurapash millanacushpa.
56003004	Ranti ñucanchicta Quishpichic Dios runacunahuan alli shuncu cashcata, pai llaquishcata ricuchiscapi,
56003005	ñucanchicta quishpichirca, mana ñucanchic shuc ima allitapash rurashcarai-cu, ashtahuan ñucanchicmanta llaquirishcaraicumi carca. Bautismo yacuraicu cutillata ñucanchicta pacarichishca; Diospac Samairaicu mushu causaita ñucanchicman cushca;
56003006	ñucanchicta Quishpichic Jesucristoraicuca Diospac Samaita ñucanchicman achcata cushca,
56003007	pai alli shuncuyucraicu juchamanta ñucanchicta quishpichishpa, ñucanchic chapacushca huiñai causaita chasquina ushancapac.
56003008	Chaica shutimi can, chaita can achca cuti rimancapac munani, Diosta iniccuna yanapanata yuyarinuchun. Tucui chaicuna alli canun, tucuicunata yanapac canun.
56003009	Ranti yancamanta rimanacunamanta chicanyai, callari rucucunapac rimaicunamantapash, Moisespac camachic quillcaraicu piña-nacunamanta macanacunamantapash. Chaicunaca yancami canan, mana yuyaihuan ruranacana.
56003010	Iniccuna ucupi chausichic runa tiyacpi, ishcai cuticama paita cayashpa rimai; chashnapash mana uyacpi, iniccuna ucumanta paita callpachi;
56003011	chai runa huacllishca mari can ña, paipac juchallata paita ña cautsayachicun.
56003012	Ñuca canpacman Artemasta, Tiquicota imapash cachac-pi, mana ushacushpapash Nicopolisman ricucrihuai, tamia pacha chaipi saquirincapac yuyarishcani.
56003013	Tucui can ushash-cahuan Zenasta Apolotapash yanapai, paicuna mutsushcata cui, ama imapash paicuna rirashcapi pishichun.
56003014	Ñucanchicpac-cunapash yanapancapac yachanuchun, yanapana tiyashcapi maquita cuncapac yachanuchun, ama causaimi tiyan nishpalla causancapac.
56003015	Tucui ñucahuan tiyaccuna canmanta yuyarinunmi. Inina charishcapi huauquicanata caimanta yuyarinchicmi rimai. Dios tucui cancunapi paipac cuyaita tallichichun.
57001001	Ñuca, Pablo, Cristo Jesusraicu quillpashca, ñucan-chicpac huauqui Timoteontin, can Filemonta, llancanapi ñucanchicpac mashita, cai pancata quillcani,
57001002	canpac huasipi tiyac iniccunata, ñucanchicpac pani Apiata, ñucanchic llancanapi huauqui Arquipotapash.
57001003	Ñucanchicpac Yaya Dios Apunchic Jesucristontm paicunapac ganas causaita cuyaitapash cancunapi tallichinuchun.
57001004	Huiñai ñuca Diosta pacrachuni canmanta yuyarishcapi,
57001005	Apunchic Jesucristota tucui Diospac runacunatapash can llaquishcata, can inina charishcata ñuca yachashcaraicu.
57001006	Diosta mañanimi can, ñucanchic-huan pacta inic cashcamanta, tucui ñucanchic alli charishcacuna Cristo Jesuspac cashcata allita atipana ushancapac.
57001007	Can imna charishcaraicu yapa cushi, yapa cariyashcami cani; canraicu, huauqui, iniccuna paicunapac shuncupi cushi saquirinushca.
57001008	Chashnamanta, Cristopac apostol cashcaraicu ñuca can pactachina cashcata rimanalla cashpallata,
57001009	llaquina charishcaraicu cuyailla canta mañani. Ñuca, Pablo, ña rucu apaya, cunan Cristo Jesusraicu quillpashca,
57001010	Onesimoraicu cuyailla canta mañani, pai shuc churi shina cahuashca caipi quillpara tiyacushcapi.
57001011	Callari pachapi, Onesimo yanca huatashca runalla canpacpi carca, ranti cunan ishcantin ñucanchicpac yapa yanapac tucushca.
57001012	Canpacman cuti cachani: quiquin ñuca cacpi shinallata paita ricui.
57001013	Caipi ñucahuan saquirincapac manaiman, ñuca caipi cushi shimiraicu quillpara tiyacushcapi canpac rantimanta ricuhuancapac.
57001014	Shina cacllapita, can munashcallata ruranayani, ama can ñucaraicu rurashca pactachinata rurashca tucuchun, ashtahuan canpac munai rurashcata cachun ninimi.
57001015	Ñaupa Onesimo canmanta ansa anainayata chicanyarca ima chari, ranti cunan chicapac canhuan tiyancaran,
57001016	ña mana huatara runa shina, huatara runamanta ashtahuan alli: shuc llaquishca huauqui shina. Ñuca paita yapa llaquini, canca yalli paita llaquina canqui, mana runa shinalla, ashtaunpash Apunchicpi huauqui shina.
57001017	Shina, inina charishcapi ñucahuan huauqui cashpa, ñucata shinallata paita chasquipai.
57001018	Pai canta manallita rurashcapi, pai canta dibicpi imapash, ñucata mañahuai, pairaicu ñuca cutichishami.
57001019	Ñuca, Pablo, ñuca quiquin maquihuanmi caita quillcani: Ñucami cutichisha. Dibimanta rimacpica, ashtahuan canca canpac quiquin causaita mari ñucata dibihuanqui.
57001020	Ari huauqui, caita canta mañanimi can Apunchicta inic cashcaraicu, Cristopi huauqui shina ñuca shancuta cushiyachipai.
57001021	Can uyahuanata yachashpami caita quillcani, ñuca mañashcamanta ashtahuan yallicta ruranca rashcata yachanimi.
57001022	Ñuca pactancapac huasita mashcapai; cancuna Diosta mañashcaraicu, pai ñucata cancunata ricuncapac cachahuancami nishpami rimani.
57001023	Cristo Jesusraicu quillpashcapi ñucapac mashi Epafras cancunata yuyarinmi;
57001024	Marcos, Aristarco, Demas, Lucas tucui paicuna cancunamanta yuyarinunmi, llancanapi yanapahuanan.
57001025	Apunchic Jesucristo paipac cuyaita cancunapi tallichichun.
58001001	Dios callari pachapi profetacunapac shimihuan achca cuti caran layahuan rimarca.
58001002	Cunan cai puchucai pachacunapi, paipac Churipac shimihuan ñucanchicta rimashca, pairaicu pachacunata rurarca, tucui imacunata paita japina cac rurashca.
58001003	Paimi Dios llinpiyashcata ricuchin, Dios cashca ricchai jinumi can, paimi paipac ushaiyuc shimihuan tucui imacunatapash sinchicuchin. Pai ñucanchic juchacuna-manta quishpichishca huasha, Diospac tiyarina yachac maquiman jahua pachapi tiyarishca.
58001004	Diospac Churica angelcunamanta yalli tucushca, pai chasquishca shuti yalli jatun cashcaraicu.
58001005	Dios mana maican punchapash shuc angelmanta caita rimashcachu: "Can ñuca Churi canqui; cunan canta causaita cushcani". Mana maican angelmantapash caita rimashcachu: "Ñucaca paipac yayami casha, paica ñuca churimi canca".
58001006	Paipac tucuimanta ñaupa Churita runacunaman ricsichishpa, shucpi cashna riman: "Diospac angelcuna tucuilla paita chacchanuchun".
58001007	Angelcunamantaca Dios caita riman: "Huaira shina cancapac angelcunata rurashca, japirac nina shina cancapac paita yanapaccanaca".
58001008	Ranti paipac Churimanta cashna riman: "Dioslla, can huiñai Jatun Apu canqui, cuscatapash taripanqui canpac pachapi.
58001009	Alli cashcata llaquinqui, ranti mana allita chicninqui; chairaicu Dios, canpac Dios canta acllashca, canpac mashicunamanta yalli cushihuanpash canta juntachishca".
58001010	Caitapash nin: "Can, Apunchiclla, callarimanta allpata sapiyachircanqui; jahua pachapash canllata rurashca can.
58001011	Tucui chaicana tucurinuncami, ranti canca huiñai causanqui. Tucui chaicuna churana ismushca shinami tucurinunca;
58001012	shuc churanata patachishca shinami can chaita patachinqui, shuc churanata churarishca shinami ruranqui. Ranti canca Paillata canqui; canpac causaica mana tucurincachu".
58001013	Mana maican angeltapash Dios shuc cutillapash caita rimarcachu: "Ñuca yachac maquiman tiyari, canta chicniccunata ñuca canpac chaqui ucupi churanacama".
58001014	Tucui angelcuna Diosta yanapac samaicunami canun, quishpinata japinca racuccunata yanapancapac cachamushcacu-nami canun.
58002001	Chairaicu, cushi shimimanta uyashcata ashtahuan yapa yuyarina canchic, alli caticushcamanta yanca rashpa chicanyanchicman.
58002002	Unai pachapi Dios angelcunahuan cachamushca rurai nishcacana camachic shimi tucunurca, paita mana uyashpa juchalliccuna paipac tuputa ñacachi tucunurca.
58002003	¿Ñucanchicca quishpinata ushashunchu, cai jatun quishpinata mana uyashcamanta? Apunchicllatami tucuimanta ñaupa cai quishpinata ricsichirca, paita jinu uyaccuna huasha ñucan-chicman allipacha ricsichinurca.
58002004	Chai jahuapi, Dios, achca mancharicushiyanacanahuan, paipac Samaipac cuyaicunata pai munashca shina cushpa, chai quishpinata sinchicuchirca.
58002005	Cai ñucanchic rimacushca huasha shamunca racuc pachata mana angelcunapac maquipichu churarca.
58002006	Chaipac rantimanta, cai Dios quillcashca shimipi quillcashca tiyan: "¿Runa ima cashcata yachanquichu? ¿Ima cacpi shinachu paimanta yuyarinqui?, ¿paimantachu yapalla yuyarinqui?
58002007	Angelcunamanta ansashitu uranaya paita rurarcanqui, ranti paitaca jatunyachircanqui,
58002008	tucuicunata paipac maquipi churarcanqui". Chashna, tucui imacunata paipac maquipi churashpa, Dios mana imatapash paimanta chicanyashcata saquircachu, tucui paipac maquipi saquirca. Shina cacllapita, tucui paipac maquipi cashcata chaira mana ricunchicchu.
58002009	Ranti Jesusta ricunchic, paita Dios angelcunamanta uralla rurarca uchilla pachashitupac. Dios, pai llaquina charishcaman-ta, tucuicunaraicu pai huañuncapac munarca; cunan ranti pai, huañuita ñacarishcamicu, jatunyachishca, jahuayachishca tiyan.
58002010	Tucui imacunapash Diospacca causaranun, tucui pairaicu tiyan; Dios munan tucui paipac churicunapash pai jatunyashcapi, paicunapash jatunyachi tucuncapac. Chairaicu, Diosca Jesucristota ñacarinahuan pacta runata rurarca, pai paicunata Quishpichic can.
58002011	Tucuicuna chai Yayamantallata cashcaraicu: chicanyachishcacuna, chicanyachintin. Chashna-manta, Dicspac Churi mana pincarin paicunata huauquicuna rimanata,
58002012	cashna camachic quillcapi rimashpa: "Canmanta rimashami ñuca huauquicunata, canpac Shutitami runa ucupi chacchasha".
58002013	Caitapash nin: "Paipimi ñuca yuyaita churasha". Shuctapash nin: "Dios ñucaman cushca churicanahuanmi caipi cani".
58002014	Shuc aillupuramanta huahuacuna chai aichallata, chai yahuarllata charishca shina, chashnallata Jesuspash runa aichamanta, runa yahuarmanta carca; pai huañushcahuan huañuchina ushai charicta yallina ushancapac, cashna nishpaca supaitami ninchic.
58002015	Chashnami, huañuita manchashpa, tucui paicunapac causaita huatashca shina chariccanata quishpichirca.
58002016	Alli shutipacha rimacpica, mana angelcunata yana-pancapacchu shamurca, Abrahanpac miraimantacunata yanapan-capacmi shamurca.
58002017	Chaita rurancapac, tucuipi huauquicuna shinallata cana tucurca, Diospac ñaupacpi inic, llaquic Jatun Pacri Yaya cancapac, runacunata juchacunamanta quishpichincapac, camari shina curishcapi.
58002018	Paillata ñacarishcahuan camai tucushca cashpa, cunan pai ranti yanapanata ushan camai tucuc ranacanata.
58003001	Chairaicu, huauquicuna, cancuna Diospac runacuna cashpa, Diospacpi cayai tucushcanquichic paipac runacu-na tucuncapac; Cristo Jesusta allita ricuichic; apostol, jatun yayapacri pai can, inina pairaicu ñucanchicpi tiyan.
58003002	Diosta Jesus cusca catishca; pai chaita paiman mincarca, Moisespash Diosta yanapanapi tucuicunamanta yalli cusca cashca shinalla-ta.
58003003	Ranti Jesus Moisesmanta yalli jahuayachishcami cana can, huasita rurac runa rurashca huasimanta jinu yalli jahuaya-chishca shina.
58003004	Tucui huasi mana sapalla rurarinchu, runa ru-ran; ranti Dios tucui imacunatapash rurarca.
58003005	Chashnamanta, Moises, yanapac cashpa, paiman mincashcata cusca pactachir-ca, Dios rimanca racushcamanta ricuyac canami paipac llancana carca.
58003006	Ranti Cristo, Churi cashcaraicu, huasi amu can; ñucanchicca chai huasimanta runacuna canchic, cushiyashca-huan, shinchicush-cahuan ñucanchic chapacushcapi catishpa.
58003007	Uyashun Diospac Samai rimashcata: "Cunan Dios rimashca shimita uyashpa,
58003008	ama cancunapac shuncuta sinchiyachichicchu Dios-huan piña-rishpa, chunlla allpapi paita camaccuna shina.
58003009	Chaipi cancunapac rucucuna ñucata camahuanurca, ñuca rurashcacunata chuscu chunca huata tuputa ricushcae cashpapash.
58003010	Chairaicu, chai mirai runacunahuan piñarishpa, caita rimarcani: 'Paicuna shuncupi huiñai pantashpa purinun, ñuca ñanpicanata mana ricsina munanushcachu'.
58003011	Chairaicu ñuca piñarishcapi, samana allpapi mana yaicununcachu, sinchi shimihuan rimarcani".
58003012	Huauquicana, yuyaichic, ama pipash mana alli shuncuyuc-raicu causac Diosmanta chicanyachun, paita mana inishcaraicu.
58003013	Chaipac rantimanta, caran puncha cancuna-pura sinchicunacuichic, Dios quillcashca shimipi rimashca "cunan" tiyashcacama, cancunamanta ama pipash juchapi umachi tucushpa, paipac shuncupash ama mana uyac tucuncapac.
58003014	Ñucanchic callarishcapi chapashca shinallata sinchi catishpami Cristohuan japinata chaupichishun.
58003015	Chashnamanta caita nin: "Cunan Dios rimashca shimita uyashpa, ama cancunapac shancuta sinchiyachichicchu chai piñaric runacuna shina".
58003016	Diospac shimita uyashca huashalla, ¿maicancuna piñarishcata yachanquichicchu? Egipto llactamanta tucui Moises surcushcacunami canurca.
58003017	¿Picunahuan Dios chuscu chunca huata piñarishca cashcata yachanquichicchu? Juchalhccunahuanmi piñarirca, paicunaca tucuimi chunlla allpapi huañunurca.
58003018	Pai samancapac cushca allpapi mana yaicunquichicchu, ¿maicancunata Dios chashna rimashcata yachanquichicchu? Paita mana uyaccunatami rimarca.
58003019	Shuti, chashnami, paicuna mana inishcaraicu mana yaicuna ushanurca.
58004001	Chairaicu, Dios cushca samanapi chaira yaicuna ushana shimita charishcamanta, yuyashpalla causana canchic, yanca rashpa cancunamanta maicanpash mana pactanman.
58004002	Ñucanchictapash quishpichic shimita ricsichi-nushca mari, paicunata ricsichishca shinallata; ranti paicunapacca chai shimi uyashca, mana uyashca shinachu carca, ininapi chai shimita uyaccunahuan mana shuclla tucushcaraicu.
58004003	Ranti ñucanchicca inishcaraicu chai samanapi yaicushunmi, chaimanta Dios cashna rimashca; "Chairaicu ñuca piñarishcapi, samana allpapi mana yaicununcachu, sinchi shimihuan rimarcani". Shina cacllapita, cai pacha rurashcapi, Dios ña tucuchishcarcami paipac llancanata;
58004004	Dios quillcashca shimipi canchis niqui puncha rimashca tiyan mari: "Canchis niqui punchapi, Dios tucui pai llancanamanta samarca".
58004005	Cutipash Dios quillcashca shimipi nin: "Ñuca cushca samanapi mana yaicununcachu".
58004006	Ranti chaira pishin maicancuna chai samanapi yaicuncapac, ñaupa cushi shimita chasquiccuna, paicuna mana uyashcamanta mana yaicuna ushanurca.
58004007	Chairaicu, Dios cutillata shuc punchata churarca, shuc mushu "cunan", huasha Davidpac shimihuan ña camachic quillcapi rimashcata: "Cunan Dios rimashcata uyashpa, ama cancunapac shuncuta sinchiyachichicchu".
58004008	Josue na Israel runacunata chai samanata cushcapi, Dios shuc punchamanta mana rimanmanchu carca.
58004009	Chashnamanta, Diospac runacunapac chaira shuc chicanyachishca samana tiyan;
58004010	maicanpash chai Dios cushca samanapi yaicushpa, paipac llancanamanta saman, Dios pai llancacushcamanta samashca shina.
58004011	Cariyana canchic chai samanapi yaicana ushancapac, ama pipash chai mana iniccuna rurashcata catincapac.
58004012	Diospac shimi causaita, ushaita charin. Ishcai manñayuc mircanumanta yalli piticmi can; samaihuan, causaihuan llutarashca sapicama yaicucmi can; shuc runapi mai ucupipash paita yaicuncami; paica taripanmi yuyaita shuncu munashcatapash.
58004013	Tucui Dios rurashcacuna paipac ñaupacpi ricuriranun; ñucanchic rurashcamanta taripac ñaupacpi mcuimi pasacta ricurin.
58004014	Jesus, Diospac Churi, jahua pachapi yaicushca ñucanchicpac Jatun Pacri Apu can. Chairaicu ñucanchic charishca ininapi sinchi catina canchic.
58004015	Ñucanchic Jatun Pacri Apu, ñucanchic sanpa cashcaraicu llaquirinata ushan, paipash ñucanchic camai tucushcallapita camai tucushcaraicu; shina cashpallata paica mana ansapash juchallircachu.
58004016	Chairaicu, ñucanchic alli shuncu Diospac tiyarinaman, tucui chapashcahuan mayanyashun, pai ñucanchicmanta llaquirichun; ñucanchic llaqui charishcapi pai alli shuncuyuc cashcaraicu ñucanchicta yanapachun.
58005001	Tucui Jatun Pacri Apu runa ucumanta acllashca can, paicunaraicu Diospac ñaupacpi shayarincapac.
58005002	Pacri-yayapash tucui runa shina juchasapa cashpa, pantashpa puriccanamanta mana yachaccunamantapash llaquirinata ushan;
58005003	paipash juchallic cashcaraicullata, paipac juchacunamanta runacunapac juchacunamantapash camarita ricuchina tucun.
58005004	Mana pipash amu munaimanta Pacriyaya tucushpa jahuayarina ushanchu, Diosmi cayashpa paita jahuayachin, Aaronta shina.
58005005	Chashnallata, Cristopash mana paipac munaichu Jatun Pacri Apu shayarirca, Diosmi paita jahuayachirca, paimi cashna rimarca: "Can ñuca churi canqui; cunan causaita ñuca cushcani".
58005006	Caitapash shucpi nin: "Canca huiñai Pacriyaya causanami canqui, Melquisedec cashca shina".
58005007	Cristo cai pachapi causacushpa, sinchi shimihuan huacashcahuanpash Diosta mañarca; pai huañuimanta quishpichinata ushaita charirca; pai uyashcaraicu paita Dios uyarca.
58005008	Shinacpi Cristoca, Churi cashpapash, ñacarishpami uyanata yacharca;
58005009	chashna pactachishca tucushpa, tucui paita uyaccuna paimanta huiñai quishpinata chasquina tucunurca;
58005010	Melquisedecta shina Diosca Jatun Pacri Apu paita rurarca.
58005011	Caimanta achca rimana tiyan, ranti atipachina sinchimi can, cancuna mana utca atipaccuna cashcaraicu.
58005012	Cancunata unai rimashpa catishcaraicu, ña yachachicmi cana canquichic-man; chaipac rantimanta, cancunata cuti Diosmanta callarishcapi yachachishcata rimana tucun. Cutillata yapa sanpa tucushcanquichic, sinchi micunata micuna rantimanta, chucu yacuta upiac tucushcanquichic.
58005013	Chucu yacuhuan causaccuna-ca llullu huahua shinami canun, mana yuyayuccuna.
58005014	Sinchi micuna rucucuna micancapac can, taripanata yachaccunapac; alli cashcata mana alli cashcata atipashpa ricuncapac yacharishca canun.
58006001	Shina cacpi, rucu tucunacama catishun, callaricushcapi Cristomanta yachachishcacunata manyanman saquishpa. Ama callaricushcapi yachachishcacunaman cutillata ticrashun, nicpi: shuncupi cuti Diosman ticracrina, huañuiman pushac mana allicuna ruranacunata saquina, Diospi inina,
58006002	bautismomanta yachachishcacuna, iniccuna uma jahuapi maquicuna churana, huañushcacuna causarinata, huiñai taripana imapash.
58006003	Chaitami rurashun Dios munacpi.
58006004	Achicta ña chasquishca huasha, Diospac Samaipi causashpa camaccuna,
58006005	Diospac cushi shimita camaccuna, shamunca racuc pachapac ushaita camaccuna,
58006006	cuti paicuna urmacpi, ña mana Diosman ticrachipaccunachu canun, paicunallata cuti Diospac Churita chacatacushcaraicu, tucuicunapac ñaupacpi asichincapac churacushcaraicu.
58006007	Tamia yacuta tsuncac allpa shina canun: llancaccunata chai allpa alli muyuta cucpi, Diospac bendisionta chasquin;
58006008	ranti chai allpa cashallata cucpi, mana imapash alli can; Dios maldisiashca saquirin, huasha rupachi tucuncapac.
58006009	Llaquishca huauquicuna, chashna rimashpapash, cancunaca quishpina ñanpimi caticunquichic yuyanchic.
58006010	Dios cuscata taripac cashcaraicu, cancuna rurashcata mana cuncarincachu, cancuna paita llaquishcaraicu huauquicunata ininapi yanapashcata, cunancama cancuna chashnallata ruracushcatapash.
58006011	Ranti chashnallata cushihuan tucurinaca-ma rurashpa catincapac munanchic, chashna cancuna chapashca allipacha pactarichun.
58006012	Ama cancuna quillaisiqui tucuncapac-mi munanchic; ashtahuan ininapi purishcamanta, mana sanpayashpa catishpa, Dios cusha nishcata chasquicuccunapac causaita cancana catincapacmi munanchic.
58006013	Dios Abrahanta cusha nishcapi, paipac quiquin causairaicullata sinchi shimita nirca, mana shuc paimanta yalli jatun tiyacpi;
58006014	cashna rimarca: "Ari, ñuca canta achcatami bendisiashca, canpac aillucunata achcatami mirachisha".
58006015	Abrahan mana piñarishpa chaparca, chairaicu Dios cusha niscata pai chasquirca.
58006016	Runacuna sinchi shimita nishpa, paicunamanta yalli ushaiyuc-raicu sinchi shimita ninun; imamantapash sinchi shimita nishpa, chaipi ña mana imamantapash astahuan rimaipac tucun.
58006017	Chairaicu Diospash, pai cusha nishcata sinchi shimihuan nirca; chashna, pai cunca rashcata chasquinca raccunata ricsichinayarca, pai rimashcamanta ña mana shucta ruranca rashcata.
58006018	Shina cacpi ishcai pactachinacuna tiyanun, caicunapi Dios ñucanchicta mana llullana ushan: Cusha nishca, sinchi shimita mshca. Yapa achcami chaica ñucanchic chapashcata tarincapac, tucui imacunata saquiccunata sinchicuchincapac.
58006019	Chai chapana ñucanchic almata sinchi mana cuyuchipac japicun, shuc jillai sillu shuc barcota ama rincapac japicushca shina. Chai chapana, Diospac jahua pachapi tiyac huasipi, mana pi yaicuipac huashamanmi yaicushca,
58006020	chaiman Jesus ñucanchicta ñanta ricuchincapac ñaupac pactarca; chashna pai huiñai causana Jatun Pacri Apu tucushca, Melquisedec cashca shinallata.
58007001	Cai Melquisedec Salemmanta rey, jatun Diospac pacriyaya carca. Abrahan reicunahuan macanacushpa, paicunata yallishca huasha ticramucushcapi, Melquisedec paihuan tuparicrishpa paita bendisiarca;
58007002	chaipi Abrahan pai macanacushcapi tucui japishcamanta ansata paiman curca (diezmo nishcata). Melquisedec shuti "cusca taripac rey" rimanayan; pai Salemmanta rey carca, Salemca "ganas causai" rimanayan, chairaicu "ganas causaita cuc rey" rimanayan.
58007003	Paipac yayamanta, mamamanta, aillucunamanta mana yachai tiyanchu; pai pacarishcamanta pai huañushcamantapash mana rimai tiyanchu; pai Diospac Churipac ricchai can, huiñai pacriyaya cashcapi.
58007004	Cunan yuyarichic ima shina jatunta Melquisedec carca, ñucanchic aulu Abrahan jinu pai reicunahuan macanacushcapi tucui pai quichushcamanta ansata paiman cuncapac.
58007005	Moisespac camachic quillcapi rimashca shina Levipac aillumanta pacriyayacunaman runacuna tucui imacunamanta chuncapi raquishcamanta shuc raquishcata cuna canurca (chai can diezmo), paicunapac aillucana cacllapita, paicuna shinallata Abrahanmanta huahuacuna cacllapita.
58007006	Ranti Melquisedec, mana Levipac aillumanta cashpapash diezmo nishcata Abrahanta mañarca, pai Dios cusha nishca shimita chasquishca cacpipash. Chashna Melquisedec Abrahanta bendisiarca;
58007007	bendisiac runa bendisiai tucucmanta yalli jatun cashcata ricunalla can.
58007008	Cai causaipi, diezmo nishcata mañaccuna huañuna runacuna canun; ranti Dios quillcashca shimipi Melquisedecmanta rimashpa, chaira causacucpi shina riman. Rimacpi, Levipac aillumanta pacriyayacuna, cunan paicuna diezmo nishcata mañac canun; ña paicunapash diezmo nishcata cunushca mari, Abrahan Melquisedecman diezmo nishcata cushcapi;
58007010	rimacpi, Melquisedec Abrahanhuan tupacrishcapi, ña paica aicha ucupi chaira mana pacarishca aillucunata aparayarca mari.
58007011	Levipac aillumanta pacriyayacunapac maquipi IsraeI runacuna camachic quillcata japinurca, paicunaca Aaronpac aillucuna canurca. Chai pacriyayacuna, camachic quillcata caticcunata, pacta runacuna rurana ushashcapi, mana shamuna tucunman carca shuc pacriyaya, ña mana Aaron shina, Melquisedec shina ashtahuan.
58007012	Shuc laya pacriyayacunata churashpa, camachic quillcatapash shuc laya rurana tucun;
58007013	Jesus, tucui chaipi paimanta rimacun, Israel shuc aillumantami can, chai aillumanta mana shuc pacriyaya tiyashcachu.
58007014	Ñucanchic pacta yachanchic Apunchic Juda aillumanta cashcata; chai aillumanta Moisesca mana imatapash rimarcachu, pacriyaya canamanta rimacushcapi.
58007015	Chai ashtahuan yapa pasacta ricuchicun, chai mushu ricurimuc pacriyaya, Melquisedec shina pai cacpi;
58007016	paica mana chai aillumanta yayapacri tucuna quillca rimashcaraicu-chu pacriyaya carca, mana huacllichipac causai ushairaicumi pacriyaya carca.
58007017	Caitami Dios paimanta riman: "Can huiñai pacriyaya causanami canqui, Melquisedec cashca sina".
58007018	Chashnamanta ñaupa rimashca tucurirca, sanpa, mana alli cashcaraicu,
58007019	Moisespac camachic quillca mana imatapash pacta rurarcachu; chai rantimanta shuc alli chapanata charinchic, pairaicu Diosman mayanyanchic.
58007020	Dios sinchi shimi nishcahuan caita curca. Shuc pacriyayacunaca mana sinchi shimi nishcahuanchu shayachish-ca canurca;
58007021	ranti Apunchicmanta rimacpica, shuc sinchi shimi nishcami tiyarca, cai Dios quillcashca shimipi tiyan: "Apunchic shuc sinchi shimita nirca, huashaman mana ticrancachu: Can huiñai pacriyaya canqui".
58007022	Chashnami Jesus, cai cunacushca shimi chaishucmanta ashtahuan alli cashcata ricuyac can.
58007023	Chaishuc pacriyayacuna achca canurca huañuiraicu mana chicapac causana ushashcamanta;
58007024	ranti Jesus mana huañuc cashcaraicu, pai pacriyaya cashcata manapi rana japina ushan pai rantimanta.
58007025	Chashnamanta pairaicu Diosman mayanyaccunata chicapac quishpichinata ushan, paicunaraicu Diosta mañancapac huiñaipac causac.
58007026	Shina, Jesus ñucanchic mutsushca jinu pacriyaya can. Pai chuya shuncuyuc, jucha illac, mana ticllayuc can, juchasapacunamanta chicanyachishca, jahua pachamanta ashtahuan yallipi churashca can.
58007027	Mana chaishuc jatun pacriyayacuna shina can; paicuna huacracunata huañuchina tucan, caran puncha camarita ricuchincapac, paipac juchacuna-raicu, chai huasha tucuicunapac juchacunaraicu. Chaipac rantimanta, shuc cutilla huiñai camarita ricuchirca, paillata camari tucushpa.
58007028	Moisespac camachic quillca mana pactachishca runacanata jatan pacriyayata shayachin; ranti Dios sinchi shimita nishca camachic quillca huasha rurashca cashpa, paipac Churita jatun pacriyayata shayachin, paita huiñai pactachishca cancapacmi rai tucushca.
58008001	Tucui rimacushcamanta ashtahuan jatunmi ñucanchic jatun pacriyaya jahua pachapi Diospac tiyarinamanta yachac maquiman pai tiyarishca;
58008002	chaipi pacriyaya ruranata Diospac quiquin huasipi ruracun, chai huasi Apunchic rurashca can, mana ruracuna rurashca.
58008003	Tucui jatun pacriyaya camarita ricuchincapac shaya-chishca can, chairaicu Jesucristopash charina tucun imallapash ricuchina ushancapac.
58008004	Cai allpapi pai causacushpa, mana pacriyayallapash canmanchu, caipi ña pacriyayacuna tiyanun, Moisespac camachic quillcapi rimashca camanta ricuchincapac.
58008005	Ranti chai pacriyayacana jahua pachapi tiyashca imacunata catichishca shina, llantushca shinallahuan Diosta chacchanun. Yachanchic catichishpa rurashca cashcata, Moises Diospac huasita runanca rashcapi, Dios paita cashna rimashcaraicu: "Allita yuyarishpa ñuca canta urcupi ricuchishcata shina catishpa rurai".
58008006	Ranti ñucanchic jatun pacriyaya, yalli alli Diosta chacchanapi llancashpa, Dios-huan runacunahuan ashtahuan alli cunacushca shimihuan llutachirca, yapa alli cushami nishcacunahuan.
58008007	Ñaupac cunacushca shimi alli cashcapi, mana cuti shuc cunacushca shimi tiyanmanchu carca.
58008008	Ranti Dios chai runacunata mana pactachishcacunata tarishcaraicu, nirca: "Apunchic riman: Israelhuan Judahuan mushu shimi curina punchacunapi pactamununca.
58008009	Cai cunacushca shimi mana paipac rucucunahuan rurashca shinachu canca, paicunata maquimanta japishpa Egipto allpamanta llucshichincapac racushcapi shina; cunacushca shimita paicuna mana pactachishcaraicu, ñuca paicanamanta chicanyarcani, Apanchic riman.
58008010	Chai punchacuna huasha Israelhuan cunacushca shimi caimi canca, Apanchic riman: Ñuca quillcacanata paipac umapimi churasha, paipac shuncupimi quillcasha. Ñucami paicunapac Dios casha, paicunaca ñuca runacunami canunca.
58008011	Apunchicta ricsincapac cancunapura, shuc llactamantapura, aillupura yachachinacancapac mana mutsurincachu, tucuicuna-mi ricsihuanunca, uchillashitumanta ashtahuan yalli jatanca-ma.
58008012	Paicuna mana alli rurashcamanta cuncarishami, mana cuti paicanapac juchacanata yuyarishachu".
58008013	Dios mushu shimi curinamanta rimashpa, ñaupa cunacushca shimi mauca cacpimi chashna riman; ña maucayashpa mana alli cac ansalla pishin chincarincapac.
58009001	Ñaupa cunacushca shimipi ima shimi Diospac huasipi paita chacchana cashcata yachachincapac tiyarca.
58009002	Huasica cashna shayachishcami carca: ñaupacman taber-naculo nishca, chaipi candelabro nishca, shuc mesa Diosman camari shina cushca tantacunantin tiyanurca.
58009003	Huashanipi huarcuchishca llachapa huashapi, chaipi Santisimo nishca carca;
58009004	chaipi shuc curimanta altar sumiriu rupachincapac tiyarca, cunacushca shimita ricuchic arca nishcapash chaillapita carca, tucui pai curilla armachishca. Chai arca ucupi, shuc curimanta uchilla puru tiyarca, chaipi "mana" huacaichishca tiyarca; chaillapita Aaronpac huiñarishca taana cunacushca shimita ricuchic rumi palacunapash canurca.
58009005	Arca jahuapi querubincuna chaipi churashca canurca, Dios chaipi cashcata ricuchincapac, chaicuna paicunapac ricracunahuan arcata quillpaccunata llanturanurca. Ranti tucui chaicunamanta canan ashtahuan rimancapac mana allichu.
58009006	Chashna tucui allichishcapi, tucui pachapi pacriyayacu-na yaicuranun huasi ñaupac panpaman, Diosta chacchanata rurancapac.
58009007	Ranti huashanipi jatun pacriyayalla yaicun, caran huatapi shuc cutilla; pai yaicushcapi huacra yahuarta apana tacun, pairaicullata ranacanapac juchacunaraicupash ricuchinca-pac.
58009008	Chaihuan ñucanchicta Diospac Samai caita atipachin: tanpu ñaupacpi tiyac panpapi Diosta chacchachincapac ruranata pactachicucpi Diospac quiquin huasiman rina ñan chaira mana pascara carca.
58009009	Tucui chaicuna cunan yachachincapac canun; chaipi Diosman ricuchishca camaricuna, Dios cushca ñucanchic ucupitiyac yuyaita mana pactata rurana ushan chashna chacchacunata.
58009010	Upianamanta, micunamanta, shuncu chuyacyachincapac rurashcacunallami canun; chaicunaca ima shina rurana cashcata yachachincapacllami canun; chaicunata pactachina tucun Dios shuc laya ruranacunata rurachinacama.
58009011	Ranti Cristo ña shamurca, cunanca paimi chicapac Dios cuyashcacunamanta jatun pacriyaya can. Pacriyaya shina pai tiyashca Diospac huasica yalli alli, yalli pactami can, chaica mana runacuna rurashcachu can; nicpica, mana cai pachamantachu.
58009012	Ña Cristo Diospac huasipi yaicushca mari, huacra yahuarta ña mana ricuchincachu, chaipica ashtahuan quiquin paipac yahuarta jinumi ricuchinca; shuc cutilla yaicushpapash chicapac yaicushca; chashna, huiñai quishpinata ñucanchipacta tarishca.
58009013	Shutimi cari huacra yahuar, chivo yahuar huarmi huacrata altarpi rupachishca ushpantin, jahuallata chicanyachincapac alli canurca, ticllayuccana jahuapi tallichicpi ushaita charirca paicunata pichancapac.
58009014	Chai chashna cacpi, ¡ima shina ushaita chari Cristopac yahuar charmca! Cristo, huiñai Samairaicu paillata Diosman curirca mana ticllayuc camari shina, paipac yahuarca ñucanchic ucupi tiyac Diospac yuyaita pichan mana alli rurashcaraicu huañuiman rirashcamanta, causac Diosta ñucanchic yanapana ushancapac.
58009015	Chairaicu, Jesucristo paipac huañuihuan, runacuna Dios—huan shuc mushu shimi cushcahuan llutachina usharca, ñaupa cunacushca shimipi juchallishcacuna pichai tucuna ushancapac, Dios cayashcacunapash huiñai paicuna japina cashcata pai rimashca shina chasquina ushancapac.
58009016	Cushca shimi pactachipac tucuncapac, ñaupacta allipacha yachana tucun chai shimita cuc runa huañurcachu imata.
58009017	Cushca shimi mana pactachipacchu tucun, chai shimi cuc runa chaira causacucpi; huañucpi, chai shuti.
58009018	Chairaicu, yahuarta tallichishpa ñaupa cunacushca shimi tiyarca.
58009019	Tucui rurai nishcacunata tucui runacunaman Moises ricsichirca; chai huasha puca huacra millmata, hisopo nishca pallcatapash japishpa, huacra yahuarhuan yacuhuan masachishcapi jucuchishpa, camachic quillca panca jahuapi, tucui runacuna jahuapipash chausichirca.
58009020	Chaipi paicunata nirca: "Cai yahuarmi Dios cancunahuan cunacushca shimita sinchicuchin".
58009021	Chai huasha Moises Dios rurachishca huasi jahuapi tucui imacuna jahuapi Diosta chacchanapi liancacushcacuna jahuapipash yahuarta chausichirca.
58009022	Camachic quillcapi, ñalla tucui imacunata yahuarhuan maillachincapac riman; yahuarta mana tallichicpi, juchamanta quishpma mana tiyan.
58009023	Jahua pachamanta catichishpa rurashcalla imacunata chuyayachincapac chai tucui camaricunata ricuchina tucurca; ranti jahua pachamanta imacunaca chaicunamanta ashtahuan alli camaricunata mutsunun.
58009024	Cristoca mana runacuna rurashca Diospac huasipichu yaicurca, chaica Diospac quiquin huasi cashcata ricuchicllami can; paica quiquin jahua pachapi jinumi yaicurca, chaipi cunan Diospac ñaupacpi tiyan ñucanchicraicu mañancapac.
58009025	Mana achca cuti camari shina curincapacchu yaicurca, jatun pacriyaya rurashca shina, paica Dios rurachishca huasipi yaicushpa chican yahuarta camaripi ricuchin.
58009026	Chashna cashcapi, Cai pacha callarishcamanta achca Cristo huañuna tucunman carca. Ranti cunan pacha tucuricushcapi, Cristo shuc cutilla huiñaipac ricurishca, juchata auchuchincapac paillata camari shina curishpa.
58009027	Tucuicuna shuc cutilla huañununca, chai huasha taripai tucununca;
58009028	chashnallata Cristopash shuc cutilla camari shina ricuchi tucurca achcacunapac juchata pichancapac. Chai huasha, cuti ricurimushpa, ña mana juchacunaraicuchu shamanca, paita chapacuccanata quishpichincapacmi canca.
58010001	Moisespac camachic quillca tucui alli shamunca rashcamanta llantushca shinallami carca, mana shamunca racuc jinu. Chairaicu camachic quillca imata rashpapash mana pactata rurana usharcachu chai camarillata caran huata Diosta ricuchincapac mayanyaccunata.
58010002	Camachic quillca alli shutipacha juchamanta quishpichic cacpi, ña jucha paicunapi mana tiyanmanchu, camari ricuchinata ña saquishcami canunman.
58010003	Ranti cai camaricunaca paicunapac juchamanta caran huata yuyachincapac alli canan;
58010004	huacra yahuar, chivo yahuar, juchacunamanta paicunata mana quishpichinata usharcachu.
58010005	Chairaicu Cristo cai pachaman pactashcapi Diosta rimarca: "Camarita mana munanqui, chaipac rantimanta shuc aichata, cuhuashcanqui.
58010006	Juchata pichancapac rupachishca aichata runa cuyashcacunata mana allihuan ricunqui.
58010007	Chashnapi rimarcani: Caipimi cam, quillcapi ñucamanta rimashca shinallata, can munashcata rurancapac, Dioslla".
58010008	Ñaupa riman: Dios mana munanchu, mana allihuanchu ricun camarita, huañushca huacrata, rupachishca aichatapash juchacanata pichancapac, camachic quillcapi ricuchina rimacpipash.
58010009	Chai huasha yapachin: "Caipi shamuni can munashcata pactachincapac". Nicpi cai can, callarr camaricunata anchuchishpami, chaipac rantimanta shuc mushuta churan.
58010010	Dios ñucanchicta chicanyachishca, Jesucristo paipac quiquin aichata camari shina shuc cutilla Dios munashca shina ricuchishcaraicu.
58010011	Judio pacriyayacuna tucui puncha paicana ruranata pactachin, achca cuti chai laya camarillata ricuchishpa catinan, chaicuna juchamanta mana llushpichina cacpipash.
58010012	Ranti Jesucristo shuc cuti juchacunaraicu shuclla camarita ricuchirca, chai huasha Diospac yachac maquiman tiyarirca.
58010013	Chaipi chapacun Dios paita chinicunata paipac chaqui samana ruranacama,
58010014	shuc camariraiculla huiñai pactata rurarca Diosman chicanyachishcacunata.
58010015	Diospac Samai cai shimita ashtahuan sinchicuchin, caita rimashpa:
58010016	"Chai punchacuna huasha ñuca paicunahuan cunacushca shimi, caimi canca, Apunchic riman: Paipac shuncupimi ñuca quillcacunata churashpa, paipac umapica quillcashami.
58010017	Paicunapac juchamanta, paicuna mana alli rurashcamanta mana cuti yuyarishachu".
58010018	Shina, juchacunamanta quishpichishca cashcaraicu, ña camari ricuchina mana tiyana can.
58010019	Chashnamanta, huauquicuna, Jesucristopac yahuar-raicu mana manchashpa cunan Diospac huasiman yaicuna ushanchic,
58010020	mushu ñanta catishpa, paillata jarcata rishpa pascashca causaita cuc ñanta, nicpi, paipac quiquin aichata rishpa.
58010021	Jesusmi ñucanchic jatan pacriyaya, Diospac huasipi ricuccama can;
58010022	chairaicu cusca shuncuhuan, inina sinchi charishccahuan Diosman mayanyana canchic, ñucanchic ucupi tiyac Diospac yuyai sumac chuya ñucanchic aichapash chuya yacuhuan sumacta maillarishca.
58010023	Inina chapana charishcapi, sinchi tucushpa, mana ishcai yuyariscahuan catishun, Dios pai chapana charishcapi, sinchi tucushpa, mana ishcai yuyarishcahuan catishun, Dios pai cusha nishcata pactachina cashcaraicu.
58010024	Llaquinata ashtahuan charincapac, allicunata rurancapac tucuipura yanaparishun.
58010025	Ñucanchic tantarinacunaman ama pishiyashun, maicancuna pishiyashca shina, ashtahuan tucuipura cariyashanchic; tucuipura ashtahuan cariyashca tiyachun Apunchipac puncha mayanyashcata ricushcaraicu.
58010026	Shuti cashcata ricsishca huasha, munashpa jucha Cashcata ruracpi, ashtahuan camari mana tiyanchu ña;
58010027	manchaipac taripanallata, Diosta piñaccunata ñacachishpa rupachic ninallatami chapana tucushun.
58010028	Maicanpash Moisespac camachic quillcata mana uyashpa juchallishcapi, ishcai quimsa ricuyac paita cautsayachincapac tiyacpi, mana ansallapash llaquishcahuan huañuchi tucun.
58010029	¿Diospac Chu-rita jaitashcaraicu, paipac yahuarta chicnishcaraicu, paicunata llaquic Diospac Samaita piñashcaraicu, ashtahuan pishilla ñacachinatami charinuncamichu yuyanquichic? Chai yahuarmi cunacushca shimita sinchicuchic can, chai yahuarhuan chican-yachishca paicuna tucunushca.
58010030	Apunchic caita rimashcata yachanchic: "Ñucami taripasha, ñucami canata cusha". Caita-pash rimashca: "Apunchicmi paipac runacunata taripanca".
58010031	¡Causac Diospac maquipi urmana manchaipacmi can!.
58010032	Ranti yuyarichic cancuna callari pachapi, cancuna achicta mushu chasquishcapi ñacarinacunata sinchi tucushpa yallircanquichic.
58010033	Cancunamanta maicancuna, runacuna ñahuipi piñai tucushpa macai tucurcanquichicpash; cuti shuc-cunaca, chashna rurai tucuccunahuan ñacarinapi llutarinurca.
58010034	Chunta curralpi quillparaccunamanta cancuna llaquirircan-quichic, cancuna charishcacunata cushiyashcahuanpash quichui tucurcanquichic, jahua pachapi tiyashca ashtahuan alli, mana tucuric cashcata yachashpa.
58010035	Cancuna chapashcata ama jichuichichu, paica alli cuyanatami cancunaman apamunca.
58010036	Smchicuna canquichic cancuna ñacarina tiyashcapi, Dios munashcata rurashpa, chashna pai cushami nishcata chasquincapac.
58010037	Camachic quillca caita mari nin: "Utca, cunanshitumi shamunca racuc pactamunca ran. Mana anayancachu.
58010038	Ñuca jucha illac runa ininaraicu causanca; ranti huashaman ticracpi, ña mana llaquishcahuan paita ricushachu".
58010039	Ñucanchicta, mana huashaman rishpa chinca-ricchu canchic, inina charishcaraicu quishpinaman pactaccuna-mi canchic.
58011001	Inina charina canmi, chapashcata allipacha japmca rashcata yachana; ñucanchic mana ricushca imacunata, alli shutipacha ricushca cacpi shinami charina.
58011002	Inina charishcaraicu Dios alli llaquirca ñucanchic aulucunata.
58011003	Yachanchic inina charishcaraicu Dios cai pachata paipac shimihuan rurashcata, tucui cunan ñucanchic ricucushca, mana ricurishcamanta rurai tucurca.
58011004	Inina charishcaraicu, Cainmanta ashtahuan alli camarita Abel Diosman ricuchirca, chairaicu Dios paita jucha illac shinata chasquirca, paipac camaricunatapash chasquirca. Shina, Abel huañushca cashpapash, pai inina charishcahuan cananpash ñucanchicta chaira yachachicun.
58011005	Inina charishcaraicu, Enoc causacushcallapita ama huañuncapac pushai tucurca; ña paita mana tarinurcachu, Dios pushashcaraicu. Dios quillcashca shimipi nin, chaira mana pushai tucushcapi, Enoc Diospac ñaupacpi alli cashcarca.
58011006	Ranti, inina mana charishpa Diosta mana cushiyachipacchu can, Diosman mayanyancapac pai causashcata paita mashcaccunata cuyac cashcatapash inina can.
58011007	Inina charishcaraicu Noe, Dios paita chaira mana ricuipaccuna shamunca rashcata rimacpi uyashpa, tucui paipac aillucunata quishpichincapac jatun canoata rurarca. Chai inina charishcaraicullata, cai pachamanta ranacanata cautsayachishpa, paica inina charishcamanta quishpinata tarirca.
58011008	Inina charishcaraicu, Abrahan Dios cayacpi uyashpa Dios paiman cunca rashca allpaman rirca. Paipac allpamanta llucshishpa maiman rirashcata mana yachashpapash rirca;
58011009	inina charishcaraicu Dios paita cushami nishca allpapi chican runa shina causarca. Chai cusha nishcata cui tucuc Isaac, Jacob shina, paipash tanpucunapi causarca,
58011010	Abrahan sinchi sapicunahuan shayachishca llactata chapashcaraicu; chai llactamanta amu, quiquin shayachic Diosllata can.
58011011	Inina charishcaraicullata, Sara huahuata mana charina ushashpapash, Abrahanpash yapa rucu cacpi, paica ushaita chasquirca yaya tucana ushancapac, Dios mana pishiyashpa pai cusha nishcata pactachinapi inishcaraicu.
58011012	Shina Abrahan, ña paipac punchacuna tucurina mayanlla cacpipash mana yupaipac achca aillucunata charirca, jahua pachapi ricuric cuillurcuna shina, ñucñu yacu patapi tiyac tiyu shina.
58011013	Tucui cai runacuna Dios cusha nishcata mana chasquishpa huañanurca; ranti inina charishcamanta, carumanta ricunurca, paicunata yapa yuyarinurca. Chaipi paicunallata atipanurca cai pachapi chican puricuc shinalla paicuna cashcata.
58011014	Chaita chashna rimaccunaca quiquin mama—allpata mashcashcata ricuchinun.
58011015	Paicuna llucshishca allpamanta chaira yuyaricushca cashpa, maillapash chaiman ticrana ushanunman carca;
58011016	ranti paicuna ashtahuan alli mama-allpata munanurca, nicpi, jahua pachata. Chairaicu Dios mana pincarin paicunapac Dios rimai tucuna, paica shuc llactata allichishcata mari paicunapacta charin.
58011017	Inina charishcaraicu, Abrahan, Dios paita camashcapi, Isaacta camaripi paita ricuchincapac japirca. Paipac shuclla churita Diosman camaripi mana mitsashpa ricuchina yuyaita charirca, Dios paita rimashca cacpipash:
58011018	"Isaac-raicumi canpac shutihuan catic aillucunata charinqui".
58011019	Abrahan alli pacha mari yacharca Dios huañushcacunatapash causachina ushai charishcata; chairaicu Abrahan churita causac cutichi tucurca; chashna pai shuc unancha shina tucurca.
58011020	Inina charishcaraicu, Isaac huasha pachapi bendisioncu-na tiyancami Jacobta Esauntin rimarca.
58011021	Inina charishcaraicu, Jacob, pai ña huañunca rashcapi, caran Josepac churicunata bendision tiyancami nishpa shimita curca, Diostapash chaccharca paipac taunahuan sinchicurishpa.
58011022	Imna charishcaraicu, Jose pai huañucushcapi, Israel runacuna Egipto allpamanta huasha llucshinuncami rimarca, paipac tullucunata ima rurana cashcata chaipi rimarca.
58011023	Inina charishcaraicu, Moises pacarishcapi, yaya mama paita quimsa quilla tuputa pacanurca; sumac huahua cashcata ricushcaraicu, mana manchanurcapash jatun curaca cari huahuacanata huañuchina rimashca tiyacpipash.
58011024	Inina charishcaraicu, Moises ña rucu cashcapi, Egipto-manta jatun curacapac ushushipac churi rimai tucuncapac mana munarca;
58011025	ashtahuan Diospac runacunahuan pacta macai tucushpa causanata munarca, mana unayana cushiyaita juchata rurashpa charina rantimanta.
58011026	Dios acllashca cashpa, ñacarina ashtahuan yapa alli cashcata ricurca Egiptomanta cullquihuan sumac causana rantimanta; Dios cuyaita paiman cuna cashcapi ñahuita churashpa causashcaraicu.
58011027	Inina charishcaraicu, Moises Egipto allpamanta llucshirca, rey piñarina cacpipash mana ansa manchashpa; pai yuyarishcallata rurashpa causarca, mana ricuric Diosta ricucuc shina.
58011028	Inina charishcaraicu, Moises Pascua raimita rurarca, chaipi huasi puncucunata yahuarhuan jahuichirca, huañuchic angel Israelmanta ñaupac pacaric huahuacunata ama shucllapash llancancapac.
58011029	Inina charishcaraicu, Israel runacuna Puca Ñucñu Yacuta chaquishca allpa cacpi shina chaquihuan catinurca; huasha, egipciocuna chashnallata rina munashpa, yacupi huañanurca.
58011030	Inina charishcaraicu Jerico llactamanta rumi quinchacuna tularinurca, Israel runacuna quincha mayanta canchis puncha purishcapi.
58011031	Inina charishcaraicullata, nuspa huarmi Rahab, mana uyaccunahuan mana huañurca, Israelmanta pacalla ricuccamacunata alli chasquishcaraicu.
58011032	¿Chaira rimana tiyanchu? Gedeonmanta, Baracmanta, Sansonmanta, Jeftemanta, Davidmanta, Samuelmanta, profetacunamanta rimancapac yapa achcami yachihuan.
58011033	lnina charishcaraicu llactacunata amuyanurca, cusca taripaita charinurca, Dios cushami nishcata chasquinurca, pumacunapac shimita quillpanurca;
58011034	sinchi ninacunata huañuchinurca, mircanuhuan cuchui tucushpa huañunamanta quishpinurca, sanpayashcamanta ushaita surcushpa macanacuipi sinchi tucunurca, paicunata piñaccunata achca cacpipash yallinurca.
58011035	Maican huarmicuna paicunapac huañushca aillucunata cuti causarimushcata tarinurca. Shuccunaca ñacachi tucushcamanta quishpichinca ninucpi, mana munashpa, ashtahuan chaipi huañunurca, ashtahuan alli causanaman causarinata munashpa.
58011036	Shuccunaca asi tucunata, llipachishcata, jillai huascahuan huatai tucushpa, quillpai tucushpa ñacarinurca.
58011037	Shuccunaca rumihuan huactachishca huañunurca, chaupica serruchuhuan aichata piti tucushpa, mircanuhuan cuchui tucushca imapash huañunurca; caiman chaiman purishcapi oveja carallahuan, chivo carallahuan churarishcacuna puric cachanurca; llushticuna, llaquirishca, tucuicuna macashca.
58011038	Cai runacuna, shuti pacha rimacpi, mana cai pachapi causanachu canurca, paicuna maiman rirashcata mana yachac purinurca chunlla allpata, urcucunata, allpa jutcucanata, mai allpa huasicanata.
58011039	Shina cacllapita, paicunamanta manapi Dios cusha nishcata chasquircachu, paicuna inina charishcaraicu alli llaquishcacuna cashpapash;
58011040	Dios ñucanchicta yuyarishca-raicu, ashtahuan allita ruranca rarca, ñucanchic-huan llutarishpalla pacta runacuna tucanuchan.
58012001	Chairaicu ñucanchic, chai tucui inina chariccuna ucupi tiyashpa, tucui ñucanchicta quillachicucmanta, ñucanchicpi llutarisiqui juchamantapash chausirishun, mana Sanpayashpa callpashun ñucanchicta chapacuc camai tucunapi.
58012002	Ñucanchic ñahuita Jesuspi churashan, paimantami ñucanchic inina shamun, paimi chai ininata pacta ruran. Jesus cruspi ñacarirca, chashna huañuna pincaipac cacpipash mana pincarishpa; pai yaCharca, ñacarishca huasha sumacyachina, cushiyana charina cashcata; chai huashaDiospac tiyarinamanta yachac maquiman tiyacun.
58012003	Chashnamanta, Jesus ricuchishcapi yuyarichic, jucha-sapacunamanta chai tucuita ñacarirca; chairaicu cancuna ama sanpayaichicchu.
58012004	Cancuna juchahuan macanacushcapi chaira huañunaman mana pactashcanquichicchu,
58012005	Dios cancuna paipac churicuna cacpi camachishcata cuncarishcanquichic mari. Dios quillcashca shimipi nin: "Huahua, Apunchic yachachishpa rimacpi, paita uyai, pai canta piñacpipash ama sanpayaichu.
58012006	Apunchic pai llaquishcatami yachachishpa camachin, churita shina chasquishpami ñacachin".
58012007	Ña-cachishcata cancuna allihuan chasquicpimi, Dios cancanata churita shina ricunca. ¿Maican churillaca yayapacpi mana piñai tucuc tiyanchu?
58012008	Ranti Dios cancanata mana tucui paipac churicanata shina piñashpa camachicpi, cancuna mana quiquin paipac churicunachu canquichic, huaira huahuacunami canquichic.
58012009	Chairapash rimacpi, ñucanchic chaira huahua cashcapi, cai allpapi ñucanchic alliyancapac yayacuna piñanurca, ñucanchicca paicunata uyarcanchic. Cunan, ñucanchic jahua pachamanta Yayata causaita charmcapac uyana ashtahuan yapa alli mari can.
58012010	Ñucanchic yayacuna cai pachapi mana unayana causaita causacushcapi alliyancapac camachinurca, paicana munashca tuputa; ranti Dios ñucanchic quiquin allipac camachin, pai shina chuya shuncuyuc tucuchun nishpa.
58012011	Alli shuti pacha rimacpi, tucui ñacarina mana pacha allichu ñacaricushcapi jinu, nanac can; ranti allita yuyarishcapi, ñacachi tucushcaraicu ganas causaita tupashpa, pai jinu cuscayan.
58012012	Chashnamanta, cancuna sanpayashca maquicunata, chucchuricuc cuncuricunata sinchicuchichic,
58012013	cusca ñanta mashcaichic, jancayashca chaquita janpichun ama ashtahuan quihuirincapac.
58012014	Tucuicunahuan alli causaichic, chuya causaita charichic; mana chuya shuncuta charishpa, mana pipash Apunchicta ricuna ushancachu.
58012015	Allita ricuichic ama pitapash Diospac cuyai pishichun, ama pipash jayac sapiyuc yura shina, runata huacllichic, janpihuan huañuchic cancapac.
58012016	Cancunamanta ama pipash yumashpa juchallichun, Diosman chicanyachishcata ama chicnichun; chaita Esau rurarca, shuc micunaraiculla pai ñaupac pacaric churi cashcaraicu japinata caturca.
58012017	Cancuna yachanquichic huasha, yayamanta bendisionta pai chasquina munashcapi, millai tucurca; pai mashna huacacpipash, ña chashna tucushcamanta mana imatapash ruraipac tucurca.
58012018	Cancuna mana mayanyarcanquichic, israelitacuna shina, chai urcuman; llancaipac cashpallata, nina japirarca, chaipi tuta, yana tuta, sinchi huaira tiyarca;
58012019	trompeta uyarishcata, Diospac shimitapash cancuna mana uyarcanquichic. Chai shimita uyaccuna ama rimashpa catichun nishpa mañanurca,
58012020	cai pactachinata mana ashtahuan uyashpa catina ushashcaraicu: "Pipash urcupi chaquita churacpi, rumihuan huactachishpa, tucsinahuan imapash huañuchinami can, huacra cacpi imapash".
58012021	Ricuricuc yapa manchaipac cashcamanta, Moisesllata cashna nirca: "Mancharishpami chucchucuni".
58012022	Cancuna chaipac rantimanta, Sion urcuman mayanyashcanquichic, causac Diospac llactaman, jahua pachamanta Jerusalenman, Diosta chacchancapac huaranca huaranca angelcuna tantarishcaman,
58012023	jahua pachapi shuticanata quillcachishca chari Diosmanta ñaupac pacaric churicuna tantarishcaman. Cancuna Diosman mayanyashcan-quichic, tucuicunata Taripacman, alli runacunapac Dios pactachishcata rurashca samaicunapacman,
58012024	mushu shimi cunacushcata rurac Jesuspacman, pai jichushca yahuarman, chai yahuar Abelpac yahuarmanta ashtahuan allita ñucan-chicman yachachin.
58012025	Chairaicu Dios ñucanchicman rimacpi, ama pacha chicninata yuyarinquichicchu. Cai pachapi tiyashcapi Dios paicunata cayacpi mana uyashcamanta, mana pacha quishpi-nurcachu. Ashtahuan ñucanchic mana quishpina ushashunchu, pai jahua pachamanta cayacpi mana uyashpa.
58012026	Chai unai pachapi, Diospac shimi allpata chucchuchirca, ranti cunan nin: "Cutillata mana allpallatachu chucchuchisha, jahua pachata-pash chucchuchishami".
58012027	'Cutillata' rimashpa, caipi atipana canchic pai rurashca cuyuchipaccunata anchuchinca ran, mana cuyuchipacmi saquirinca.
58012028	Dios ñucanchicman cushca pacha mana cuyuchipac can. Pacrachushun chairaicu, Diosta chacchashun allipacha paita yuyarishcahuan, pai manashca shina.
58012029	Ñucanchic Dios tucuita rupachic nina shina cashcaraicu.
58013001	Huauquipura shina llaquinacunata ama saquinqui-chicchu.
58013002	Cancuna huasiman pactaccunata llaquishca-huan chasquichic; chashna rurashpa, mana yachashpallata maicanpi angelcunata maicancuna chasquinurca.
58013003	Chunta curralpi tiyaccunamanta yuyarichic, chunta curralpi cancunapash paicunahuan tiyacushca shina. Macai tucushpa ñacariccanamanta yuyarichic, cancanapash chashnallatami rurai tucana ushanquichic.
58013004	Sahuarinata tucuicunata yupaichaichic, sahuarishcapi cuscata causaichic; yumashpa juchalliccunata Dios taripanca, shucpac carihuan shucpac huarmihuan causaccunatapash.
58013005	Cullquita ama yapalla munaichichu; charishcallahuan cushi causaichic, Dios cashna rimashcaraicu: "Maican punchapash canta mana saquishachu, canta mana jichushachu"
58013006	Chairaicu cariyashcahuan caita rimana ushanchic: "Apunchic ñucata yanapac can; mana manchashachu. ¿Runa imallapash rurana ushahuancachu?"
58013007	Pushaccunamanta cancunata Diospac shimita yachachic-cunamantapash yuyarichic; causaipi paicuna cashcata yuyarichic, paicuna ima shina inina charinurca chaita cancunapash catichic.
58013008	Caina, cunan, huiñai Jesucristo chaillata can.
58013009	Ama chican, mana ricsishca yachaicunata catinquichicchu. Ñucanchic shuncucuna Diospac llaquinapi sinchicurishcami ashtahuan alli can micunacunata imana micuna cashcata yachashpa catina rantimanta; chai imana micuna cashcata catina manapi ranata yanaparcachu.
58013010	Chican laya camarita ñucanchic charinchic, chai camarunanta callaripi tiyac Diospac huasimanta pacriyayacuna mana micuna ushanun.
58013011	Jatun pacriyaya huacra yahuarta Diospac huasiman, juchacunata pichancapac camari shina apan, ranti chai huacracuna aichaca canchamau rupachi tucun.
58013012	Chashnallata, Jesuspash llactamanta canchaman huañuchi tucurca, runacunata paipac quiquiu yahuarhuan chicanyachinca-pac.
58013013	Shinacpi, Jesus-huan llactamanta canchaman llucshishun, chaipi pai shinallata pincachishca ñacarishun.
58013014	Cai pachapica huiñai causana llactata mana charmchicchu, ashtahuan huasha tiyanca racuc llactatami mashcacunchic.
58013015	Chairaicu Jesucristoraicu Diosta huiñai chacchana canchic. Cai chacchashca ñucanchic ricuchina camarimi can. Shinacpi, paita chacchashunchic ñucanchic shimicunahuan.
58013016	Yanapanata ama cuncarinquichicchu, tucui cancuna charishcata shuccunahuan chaupichinata ama cuncarinquichic-chu; chashna ricuchishca camaricunatami Dios alli ñahuihuan rican.
58013017	Pushaccamacunata uyaichic, paicanata catina canquich-ic, cancanata paicuna mana samashpa ricurashcaraicu, paicuna cancunaraicu Diospacpi taripai tucuna mari canun. Paicuna ru-ranata cushihuan pactachinuchun, mana llaquirishcahuan; pai-canata llaquichicpi, cancunapac mana imapapash allichu canca.
58013018	Ñucanchicraicu Diosta mañaichic, ucupi tiyac Diospac yuyaita cushitami charinchic, tucuipi alli cana munashcaraicu.
58013019	Cancuna Dios-huan rimarishcapi paita yapa mañancapac munanimi, ñuca cuti cancunahuan tiyacrincapac Dios utcalla manachun.
58013020	Ganas causaita cuc Dios Apunchic Jesusta huañushcamanta causachirca; ovejacunapac Jatun Michic can Jesus, huiñai cunacushca shimita yahuarhuan sinchicuchishca-manta
58013021	cancunata tucuipi pactachishca, allicunata rurachun, pai munashcata cancuna pactachincapac; Apunchic Jesucristo-raicu, pai munashcata ñucanchicmanta rurachun. Cristo huiñai jatanyachishca cachan. Chashna cachun.
58013022	Huauquicuna, cai cariyachic ñuca cancunaman quill-cashca shimicanata casilla shuncuhuan chasquipaichic rimani.
58013023	Uyaichic: ñucanchic huauqui Timoteo chunta curralmanta ña llushpirishcami; utcalla shamucpi, pushamushami cancuna-ta ricunca riscapi.
58013024	Cancunapac pushaccamacunata yuyarinimi rimapaich-ic, tucui Diospac runacunatapash. Italiamantacuna cancuna-manta yuyarinunmi.
58013025	Tucui cancuna jahuapi paipac cuyaita Dios tallichi-chun.
59001001	Ñuca, Santiago, Diospac Apunchic Jesucristopacpash runa, Israelmanta chunca ishcai miraicunata, tucui pachapi chausuishca causacuccanata yuyarini.
59001002	Ñuca huauquicuna, cancana yapa cushiyana canquichic tucui llaquicunahuan camai tucushcapi.
59001003	Cancuna ña pacta yachanquichic, ima shina inina charishcapi camai tucushpa, llaqui tiyashcapi sinchicushpa ñacarincapac yachacunquichic.
59001004	Shina cashpapash, chai sinchicushca cancunata pactachishca tucunacama pushachun, allipacha rucuyanaman, mana imapash cancuna pishishca.
59001005	Cancunamanta pitapash yachai pishicpi, Diosta mañachun, paica cuncami; Diosca tucuicunamanmi mana mitsashpa, mana ansapash piñashpa cun.
59001006	Ranti inina charishcahuan mañana tucan cui tucunata allipacha chapashcahuan; ishcaita yuyaric runa ñucñu yacumanta bacu shinami can, huairapi caiman chaiman tancai tucun.
59001007	Chai laya runa, Apunchicmanta japishami ama yuyachun;
59001008	cunan caita, caya chaishucta yuyarishcaraicu paipac causaipipash mana shucllata catin.
59001009	Tsuntsu huauqui Dios paita jahuayachicpi jatun yarichun;
59001010	tucuita charicpash jatunyarichun Dios paita uchillayachicpi. Tucuita charic runa quihua sisa shina mana unai huañuc cashcaraicu.
59001011	Inti llucshishpa sinchita rupachicpi, quihua chaquirin; paipac sisa urmacpi, pai sumac ricuriscushca tucurin. Chashnallatami tucuita charic runa pai charishcacana ucupi chincarinca.
59001012	Camai tucushcapi sinchicuc runa cushiyachan, camai tucunamanta yallishpa causaitami cuyai tucunca, chaimi Dios paita Ilaquiccunata cusha nishca llautu can.
59001013	Pipash mana allita rurancapac aisai tucushpa, ama Diosmi mana allita ruran-capac aisahuan yuyachun, Diosca mana ansallapash mana alli ruranata yuyarishcaraicu, mana pitapash mana allita rurancapac manapacha aisancachu.
59001014	Chaipac rantimanta, amupac mana alli munaicunata mana allita rurancapac aisanun, paicunami munachiranun, paicunami rurachinun.
59001015	Chai mana alli mu-naicunamanta juchatiyan; ranti jinu juchamanta huañui tiyan.
59001016	Ñuca llaquishca huauquicuna, ama umarinquichicchu:
59001017	tucui alli, tucui pacta cac ñucanchicman cushca, jahuamanta shamun, jahua pachapi ricuric tucui cuillurcunata rurac Diosmanta shamun. Dios huiñai paillata can: pai shuc laya tucucpi llantushca mana tiyanchu.
59001018	Pai, chashna munashcaraicu, shuti shimiraicu ñucanchicman causaita curca, tucui pai rurashcacanamanta ñucanchic ñaupaccana cancapac.
59001019	Caita yuyaripaichic, llaquishca huauquicuna: tucui cancana uyanalla chapacana canquichic, ranti allimanta rimana, allimanta piñarina canquichic.
59001020	Piñarishca runa mana mari Dios munashcatachu ruran.
59001021	Chashnamanta, tucui ticllayucta maitapash juntarac mana alli ruranata saquishpa, cancuna shuncupi tarpushca cushi shimita uchilla shuncuyashcahuan chasquichic; chai cushi shimi cancunata quishpichincapac ushaita charinmi.
59001022	Ranti chai cushi shimita uyanalla mana pactachu can; pactachinami can, mana chashna rurashpa cancunallatami umachiricunquichic.
59001023	Pipash cushi shimillata uyashpa mana pactachicpi, rirpupi ñahuita ricuric runa shinami can:
59001024	amullata ricurin, ranti huashaman tucushpa pai imana cashcata cuncarin.
59001025	Ranti uyashcata mana cuncarishpa, pacta cac camachic quillcata allita ricuc, chai camachic quillca rimashcata pactachishcamanta sinchicushpa causashpa, pai rurashcahuan cushimi causanca.
59001026	Pipash inina caticmi cani amullata yuyarishpa, ranti paipac calluta mana jarcana ushashpa, amullata umaricun, paipac inina yanca can, mana imapash alli.
59001027	Chuya inina, mana ticllayuc inina Dios Yayapac ñaupacpi caimi can: Huaccha huahuacunata, huaccha huarmicunata paicuna llaquirishcapi yanapana, cai pachamanta ticllahuan mana ticllayana.
59002001	Cancuna, ñuca huauquicuna, jatunyachishca Apunchic Jesucristopi iniccuna cashpa, runacunata mana chican chican ricana canquichic.
59002002	Cancuna tantarishcapishi shuc rana maquipi curimanta shihuiyuc yaicunman, sumac churanayuc, cuti shuc tsuntsu runapash mapayashca churanahuanshi yaicunman.
59002003	Cancunaca sumac churarishcata ricushpa rimanquichic: "Cai ñaupacpi tiyari". Ranti tsuntsutaca: "Canca chaiman shayari, mana cacpi, chai allpapi tiyari", rimanquichic;
59002004	ña chashna rurashpa cancunapurallata chicanyachicanquichic, mana alli yuyaihuan taripacanquichic.
59002005	Ñuca llaquishca huauquicuna, caita uyapaichic: cai pachamanta tsuntsucunatami Dios acllashca, ininapi tucuita chariccuna cancapac, paita llaquiccunata pai cusha nishca pachata shuc japina cashcata shina chasquincapac;
59002006	ranti cancuna paicunata millanquichic. ¿Manachu cullquisapacuna cancuna charishcata quichuccuna canun?, ¿paicunallata apucunapac ñaupacman manachu cancanata aisashpa pushanun?
59002007	Cancuna jahuapi rimashca Cristopac sumac shutita, ¿manachu paicuna piñac canun?
59002008	Dios quillcashca shimipi rimashca shina, tucuicuna-manta yalli camachic quillcata pactachishpa, allita ranquichic: "Shuccunata can quiquinta llaquishca shinallata llaquinqui".
59002009	Ranti runacunata chican chican ricushpa, juchata ruranquichic, cautsayashca saquirinquichic Dios rurai nishca ñaupacpi.
59002010	Shuc runa tucui camachic quillcata uyashpallata, ranti shuclla pactachinata mana pactachishpa, cautsayashca tucun camachic quillcamanta tucui chaishuc pactachina ñaupacpi.
59002011	"Shucpac carihuan shucpac huarmihuan ama causanquichu" rimac Diosllata "Ama huañuchinquichu" rimarca. Shina, shucpac carihuan shucpac huarmihuan mana causashpallta, ranti huañuchishpaca, ña mana uyan camachic quillcata.
59002012	Quishpichina apamuc camachic quillcapi taripai tucunca racuccuna shina rimana canquichic, chashna causanapash canquichic.
59002013	Shuccunamanta llaquirinata mana chariccuna, paicunapash mana llaquirishcahuanchu taripai tucununca; ranti shuccunamanta llaquiricunaca taripai tucushcapi atishpami llucshinunca.
59002014	Huauquicunalla, ñucanchic rurashca mana alli cacpi, ¿inina charinimi rimaipacchu tucushun? ¿Chashna inina paita quishpichinata ushancachu?
59002015	Shuc huauquita shuc panita imapash chai puncha churarincapac, chai puncha micuncapac pishicpi
59002016	cancunamanta pipash: "Alli richic, rupaclla churarishpa rinquichic, tucui cancuna manashcata micunquich-ic" rimashpallata, tucui paicunapac aicha mutsushcata mana cucpi, ¿chashna rimana imapallash allichu canca?
59002017	Inina charishcapi chashnallata tucun: Pai sapalla, nicpi, rurashcahuan mana ricuchicpi, huañushca can.
59002018	Pipash rimanca imapash: "Can inina charinqui, ñucaca rurashcacanata charini". Mana rurashcacunahuan can inina charishcata ricuchihuai, ranti ñuca, rurashcacunahuan ñuca inina charishcata ricuchisha.
59002019	Can shuclla Dios tiyashcata ininqui, allita ruranqui; chashnallata supaicunapash ininunmi, manchaimantalla chucchunun.
59002020	Ama upa caichu, yuyarina canqui inina rurashcacuna illac yanca inina can.
59002021	Dios, ñucanchic aulu Abrahanta jucha illac shinata chasquirca, pai paipac churi Isaacta camaripi ricuchishcaraicu.
59002022	Abrahan tucushcapi ricuna ushanqui, pai inina charishcata rurashcacuna-huan ricuchirca, rurashcacunahuan ricuchishcaraicu paipac inina pactachishca tucurca.
59002023	Chashnami Dios quillcashca shimipi rimashca pactarirca: "Abrahan Diosta inirca, chairaicu Dios jucha illac shinata paita chasquirca" Abrahan chashna Diospac mashi rimai tucurca.
59002024	Ña cancuna ricunquichic, Dios runata chasquin pai rurashcacunaraicu, mana pai inina charishcaraiculla.
59002025	Nuspa huarmi Rahabhuanpash chashnallata tucurca; pai rurashcacuna-raicu Dios jucha illac shinata paita chasquirca, shimita ricsichishpa puriccunata paipac huasipi chasquishcaraicu, shuc ñanta rmcapac yanapashcamanta.
59002026	Rimacpi: Aicha samai illac huañushca cashca shinallata, inina huañushca can rurashcacuna illacpi.
59003001	Huauquicunalla, cancuna ucupi ama yapalla achca yachachiccuna tiyanuchun, cancuna pacta yachanquichic ima shina yachachiccamacuna yalli sinchita taripai tucuna cashcata.
59003002	Tucuicuna achcapi pantanchic, maicanpash pai rimashcapi mana pantashpa, pactachishca runami can, paipac aichatapash cuscata charina ushac.
59003003	Caballo huacracunata ñucanchicta uyancapac paipac shimipi freno nishcata churashcapi, tucui paipac aicha ñucanchicta uyancapac chashna ruranchic.
59003004	Barcocunapipash ricuichic: Jatun cacllapita, paita tancac huairacanapash sinchicuna cacllapita, cuscachaccamacu-na, shuc uchilla timón nishcahuan, paicuna munashcata pushanan.
59003005	Calluhuanpash chashnallata tucun; tucui aicha-manta shuc uchilla aichashitu can, ranti chashna cashpallata achcata ushan pai. Ansalla ninashituhuan jatun sachata rupachipac mari.
59003006	Calluca shuc nina can. Ñucanchic aichapi churashca mana alli jinumi can, tucui ñucanchic aichata ticllayachin. Ucu pachamanta ninallahuanta japichishca can, pai ñucanchic causaitapash chai ninallahuanta rupachicun.
59003007	Runaca ima pumacunatapash, pishcucanata, machacuicunata, ñucñu yacumanta aichacunata, imacunatapash yallina ushashca-mi;
59003008	ranti pipash calluta yallincapac mana ushashcachu. Mana yallipac uncuimi can, huañuchic janpihuanpash juntachishcami can.
59003009	Calluhuan cunanshitu ñucanchic Yaya Diosta bendisian-chic, chashnallata cunanshitu maldisianchic Diospac ricchai shina paillata rurashca runata.
59003010	Chai shimimantallata bendisioncuna, maldisioncunapash llucshinun. Huauquicanalla, caica mana chashna canachu can.
59003011	Shuc yacu llucshirashca-mantallata mishqui yacu, jayac yacu llucshinata mana ushanchu.
59003012	Shuc higuerayura aceituna muyuta mana aparina ushashca shina, shuc uva sapi higo muyuta aparina mana ushashca shina, chashnallata huauquicunalla, cachi yacu llucshicushcamanta mishqui yacu mana llucshincachu.
59003013	Cancuna ucupi shuc yapa yachac, alli atipac tiyashpa, pai causashcahuan ricuchichun yapa yachashca cushca uchilla tucunahuan.
59003014	Ranti chiquicui cancuna shuncuta jayacyachin-capac saquicpi, imatapash shuccanata piñashcaraiculla rurash-pa, chaipi mana imamantapash jatunyarmata ushanquichicchu, chairapash cancunaca llullacunquichicmi.
59003015	Chai yachai mana Diosmanta shamuc mari can, cai pachamanta yachaimi can, runapac yuyaimanta, supaimanta jinu.
59003016	Chiquicuicuna tiyashcapi, piñanacuna tiyashcapi, tucui mana allicunapash tiyanun;
59003017	ranti Diosmanta shamuc yachaita chariccuna, chuya causaita charinun; casi shuncuyuc canun, alli shun-cuyuccuna, alli uyaccuna canun. Shuccunamanta llaquiriccuna canun, cuscata taripac, shutita rimac, allicunata ruraccuna.
59003018	Alli causaita mashcaccuna alli causaihuan tarpunun cusca taripanata pallancapac.
59004001	Cancunapura yapa piñanacana, macanacuna ¿imamanta tiyashcata yachanquichicchu? Aicha ucupi cancuna mana alli munaicunata charishcamantami canun.
59004002	Cancuna imatapash munashcapi, mana tarina ushashpa huañuchin-quichic, imamantapash chiquicuita charinquichic, mana tarina ushashcamanta macanacunquichic, cancanapura yapa piñanacui tiyan. Diosta mana mañashcaraicu cancuna munashcata mana tupana ushanquichic;
59004003	paita mañashpapash, mana cui tucunquichic mana allita mañashcaraicu, cancunaca munanqui-chicmi cancuna aicha munashcapi tucuchincapac.
59004004	¡Auca ranacuna! ¿Cai pachahuan mashiyashpa Dios-huan piñarishca tucunata manachu yachanquichic? Pipash cai pachahuan mashi tucushpa, Diosta piñac tucun.
59004005	Mana yancachu Dios quillcashca shimipi caita nin: "Dios ñucanchic ucupi churashca samaita tunpashcahuanmi llaquin".
59004006	Yanapanapi Diosta mana pipash yallinchu, Dios quillcashca shimipi caitapash yapachin: "Dios jatunyariccunata piñan, ranti uchillayaccunata paipac cuyaita cun".
59004007	Shinacpi Diosta uyaichic. Supaita ama uyai-chicchu, chaimi paica cancunamanta anchurinca.
59004008	Diosman mayanyaichic, chaimi paipash cancunaman mayanyanca. ¡Juchallishca cashpa cancuna maquita maillarichic. ¡Cancunapac shuncuta chuyayachichic, Diosta cai pachatapash llaquina munac canquichic!
59004009	¡Llaquirina canquichic, huacana canquichic! ¡Cancuna asishca huacai tucuchun! ¡Cancuna cushiyashca llaquirina tucuchun!
59004010	Apunchipac ñaupacpi uchilla tucucpimi, paica cancunata jatunyachinca.
59004011	Huauquicuna, cancunapuramanta mana alli shimita ama rimaichicchu. Paipac huauquimanta mana allita rimashpa, taripashpa imapash, camachic quillcamanta mana allita rimacun, paita taripacun. Camachic quillcata taripashpa, paita uyana rantimanta paita taripac tucunqui.
59004012	Camachic quillcata cuc shucllami tiyan, paillata Taripac can, quishpichinata ushan huañuchinatapash ushan; ranti canca, ¿shucta taripancapac imallapash canquichu?
59004013	Cunan caita uyaichic, cancuna caita rimaccana: "Cunan cashpa, caya cashpa imapash chai llactaman, chaishucman imapash rishun, chaipi achca cullquita catushpa japishun shuc huata chaipi unayashun",
59004014	¡caya paicuna causai ima tucunca rashcata ansallapash mana yachanun! Cancuna shuc puyu cunanshitu ricuri ashtanipi chincaric shina canquichic.
59004015	Cashna rimana mari: "Apunchic munacpi, causacushpa caita chaishuctapash rurashunmi".
59004016	Ranti jatunyarishpa rimashca-pi cancuna atinquichic, tucui chashna jatunyarina mana alli can.
59004017	Pi-pash allicunata rurana yachashpallata mana rurashpa, juchallin.
59005001	¡Cancuna cullquisapacuna, caita uyaichic! ¡Achca llaquicunata ñacarinca racushcaraicu huacaichic, capari-chic!
59005002	Cancuna achca charishca ishmushcami can; cancuna churana susu micushcallami can.
59005003	Cancunapac cullqui, cancunapac curi huacarishcami, chai huacarishcaca cancuna cashcata ricsichic canca, nina shina rupachishpami cancunata tucuchinca. Cai punchacunapi achca cullquita tantachinushca, caicuna puchucai punchacunami canun.
59005004	Cancunapac muyuta pallac runacunaman mana cushca cullqui, caparishpa cancunata cautsayachicun; tucui ushac Dios chai muyuta pallac runacuna caparishcata uyashcami.
59005005	Cai pachapi cancuna sumac cancuna aicha mañashcata rurashpa causashcanquichic, huacra shina huirayashpa; ¡ñami pactacun huañuchina puncha!
59005006	Mana juchayuccanata cautsayachishpa huañuchishcanquichic, quish-pmcapac paicuna mana imallapash ruracpipash.
59005007	Ranti cancuna, huauquicuna, casi shuncuhuan chapai-chic Apunchic shamunacama. Ricuichic ima shina allpata llan-caccana paicuna yapa chapashca muyuta, mana piñarishpa cha-pana tucunun tamia pacha tucushcapi.
59005008	Cancuna ama piñarichicchu, sinchicuichic, utcalla Apunchic ticramuna cashcaraicu.
59005009	Huauquicuna, cancanapura mana alli rurashcacunata ama rimaichicchu, ama taripai tucuncapac; Taripac Dios ñami pancupi can.
59005010	Ñuca huauquicana, Apanchicpac shutipi rimac profetacana ñacarishcata, paicuna mana piñarishcata catina canquichic.
59005011	Smchicushcahuan llaqui tiyacpi ñacariccunata cushimi canun ninchic. Cancuna uyashcanquichic ima shina Job llaqui tiyashcapi sinchicurca, cancuna yachanquichic ima shina Apunchic paita huasha ricurca, Apunchic yapa llaquinayuc, yapa llaquiric cashcaraicu.
59005012	Ama pacha sinchi shimita rimaichicchu, huauquicuna-lla: jahua pacharaicu, cai pacharaicu ama imaraicupash. Cancu-na "Ari" rimashcapi, ari cachun. Cancuna "Mana" rimashcapi, mana cachun, Dios cancunata ama cautsayachincapac.
59005013	Cancunamanta maicanpash llaqui charishpa, Dios-huan rimarichun. Pipash cancunamanta cushi cashpa, Diosta jatunyachincapac taquichun.
59005014	Maicanpash uncuc cashpa, inic rucucunata cayachan, pairaicu Diosta mañanuchun, Apunchic-pac shutipi huirata jahuinuchun.
59005015	Inina Dios-huan rimarish-capi tiyacpi, uncuc alliyancami, Apunchicca paita jatachinca; pai juchata charicpi, quishpichishcami saquirinca.
59005016	Chai-raicu, cancuna juchallishcata shucman rimaichic, cancunapura-manta Diosta mañaichic alliyachi tucancapac. Sinchi inishpa chuya shancuyuc runa Diosta mañashca yapa ushaita charin.
59005017	Profeta Elias ñucanchic shina runa carca, pai ama tamiachun nishpa sinchi inishpa Dios-huan rimaricpi, quimsa huata chaupi cai allpapi mana tamiarca.
59005018	Huasha, cuti Dios-huan rimarishcapi, cutillata tamiarca, allpaca muyuta curca.
59005019	Ñuca huauquicuna, pipash cancunamanta shuti cashcamanta chicanyacpi, shuc runa chaimanllata cuti ticrachicpi,
59005020	cancuna yachana canquichic, maicanpash juchasapa runata pai mana alli puricushcamanta alliman ticrachicpi, huañuimanta quishpichin, paica achca juchacuna-manta quishpichi tacun.
60001001	Ñuca, Pedro, Jesucristopac apostol, mama-llactamanta llucshishpa Pontopi, Galaciapi, Capadociapi, Asiapi, Bitiniapi chausirishca causaccunaman cai pancata quillcani,
60001002	Yaya Dios pai munashca shina paicunata acllashcarca. Diospac Samaraicu, paita uyancapac, Jesucristopac yahuarhuan maillashca cancapac cancunata chicanyachishca. Diospac cuyaita ganas causaita achcata chasquipaichic.
60001003	Apunchic Jesucristopac Dios Yayata chacchashun, pai ñucanchicmanta achca llaquirishpa Jesucristo huañushcamanta causarishcaraicu, ñucanchicta cuti pacarichishca. Chai ñucanchicta ashtahuan chapanapi sinchicuchiu.
60001004	Chairaicu-llatami Dios jahua pachapi japina cashcata huacaichishpa charishcata chasquinquichic; chai mana huacllina ushanchu, mana ticllayancachu, mana huañurincachu.
60001005	Cancuna Diospi inina charishcaraicu, paipac ushaihuan cancunata pai ricun pai allichishca quishpinata tupana ushancapac, chaitaca puchucai pachacunapimi ricsichinca.
60001006	Chairaicu cancuna cushihuan juntarishca tiyanquichic, shinapash allimi canca yachihuan cancana ansa camai tucanata charicpi.
60001007	Cancunapac inina curi shina cashcaraicu, pai alli cashcata ninahuan camai tucuna can. Camai tucushcapi sinchicuc inina curimanta ashtahuan yapa alli can, curica huacllichipac can. Chashna camai tucushca cancunapac inina, alli ricui tucushcami canca, jatunyachishca canca, jahuayachishca canca, Jesucristo shamucpi.
60001008	Jesucristota cancuna mana ricushca cashpapash, paita llaquinquichic; cunanpash, paita mana ricushpallata paipi inishpa, manarimaipac cushiyaita charinquichic cancana jatun, jahuayachishca cushiyaihuan cushiyanquichic, chaitaca shimihuan mana rimana ushanquichicchu,
60001009	cancunapac causaita quishpichishcaraicu; cancunapac inina chaiman pactancapacmi can.
60001010	Ña callari pachallapita profetacuna cai quishpinamanta mashcanurca, tapunurca, Dios pai yapa alli shuncuyucmanta cancunaman cunca rashcamantapash rimanurca.
60001011	Cristopac Samai profetacunata Cristo ñacarina cashcata ricsichic carca, chai huasha jatunyarina tiyana cashcatapash; paicunaca mashcaranurca chai runa maicanta can, ima pachapi pactarinatata paicanapi tiyac Samaica rimacurca.
60001012	Ranti Dios ima shina paicuna runacunaman yachachicushca mana paicunapaclla, ashtahuan cancunapac allipac cashcata ricsichirca. Cunan, quishpina shimita cancunaman apamuccuna jahua pachamanta cachamushca Samaipac ushairaicu cancana-man caicunata ricsichinushca. ¡Chaicunata angelcunallata ricana munanunman!
60001013	Chairaicu, allichishca cana canchic, tucui yuyaihuan causashpa. Jesucristo ricurimushcapi Dios yapa alli shuncumanta canca rashcata tucui cancuna chapaita churaichic.
60001014	Uyac churicuna cashpa, chaira Diosta mana ricsishcapi cancuna munashcata rurashpa causashca shina ama causaichicchu.
60001015	Chaipac rantimanta, allipacha chuya shuncyac tucusbpa causaichic, cancunata cayac Dios sumaimana cashcaraicu;
60001016	caita Dios quillcashca shimipi nin: "Ñuca sumaimana cashcaraicu, cancunapash sumaimana caichic".
60001017	Caran runata pai rurashcamanta, mana chican chican ricushpa taripac Diosta "Yaya" rimashpa, cancana cai pachapi causacunacama paita yupaichashcata ricuchina canquichic.
60001018	Cancuna aulucunamanta chasquishca yanca causanamanta Dios quishpichishca mari; cancuna pacta allita yachanquichic ima shina mana curitachu, mana cullquitachu cai quishpina-manta cuna tucurca, tucui chaicuna huacllic canun;
60001019	Cristopac sumac yahuartami cuna tucurca, pai mana huacllishca, mana ticllayuc cordero shina camaripi ricuchishca carca.
60001020	Cai pacha chaira mana rurai tucushcallapita Cristo chashna tucuncapac rimashca carca, ranti cai puchucai pachacunapi cancunapac allipac ricurimushca.
60001021	Cancuna Cristoraicu Diospi ininquichic, pai paita huañushcamanta causachirca, jatunyachirca; chashnamanta cancuna ininata, cancana chapanata Diospi churashcanquichic.
60001022	Cunan cancuna, shuti shimi rimashcata pactachishpa, cancunapac causaita chuyayachishcanquichic alli shuti pacha huauquicanata llaquincapac. Chashnamanta chuya shancuhuan, tucui ushaihuan cancunapura llaquinacuna canquichic.
60001023	Cuti mari cancuna pacarishcanquichic, cai cuti ña mana huañuc yayamanta, mana runa yayamanta, ashtahuan Diospac shimimanta, pai mana chincarishpa huiñai causan.
60001024	Cashna Dios quillcashca shimipi nin: "Tucui runa quihua shina can, pai jatun cashpapash quihua sisa shina can. Quihua chaquirin, sisaca urman.
60001025	Ranti Apunchicpac shimica chicapac causan". Cai shimi quishpichic shimimi cancanaman ricsichi tucushca.
60002001	Chashnamanta, tucui mana allicunata jichuichic, tucui laya umachinata, jahualla ricurishcata, chiquicuita tucui laya caminatapash.
60002002	Llullu huahua shina, mana masachishca Diosmanta shamuc chucu yacuta mashcaichic, cancuna pairaicu huiñana ushancapac, quishpmata charincapac,
60002003	alli shuti pacha Apunchic alli cashcata atipashca cashpa.
60002004	Shina, Apunchicman mayanyaichic, paica runacuna mana allichu nishca causac rumimi can; Diospacca ranti acllashca, yapa alli rumi can.
60002005	Cancunapash causac rumi shina Diospac nuasi shayachinapi canquiChic, pacriyayacuna tucushpa, Jesucristopi sumac camaricunata ricuchic, Diospac ñaupacpi alli caccuna.
60002006	Chairaicu Dios quillcashca shimipipash nin: "Sionpi ñuca shuc rumita churani, tucuimanta ashtahuan alli rumi, acllashca, sumac; paipi yuyaita churac mana umachishca saquirincachu".
60002007	Cancuna iniccunapac chai rumi alli can; ranti mana iniccunapacca, Dios quillcashca shimipi rimashca pactarin: "Huasita shayachiccana jichushca rumi huasita sapiyachic rumi tucushca".
60002008	Caitapash shucpi nin: "Shuc rumi paicuna nictancapac". Cushi shimita mana uyashcamanta paicuna nictanun: chashnapac urmancapac rashca canurca.
60002009	Ranti cancunaca acllashca aillu canquichic, Diosta yanapac pacriyayacuna, chicanyachishca runacuna, Dios rantishca runacuna. Cai chashna can Dios sumac rurashcacunata cancuna ricsichincapac, pai tuta ucumanta paipac sumac achicman cancunata llucshichirca.
60002010	Cancuna ñaupa mana paipac runacuna carcanquichic, ranti cunan Diospac ranacuna canquichic; ñaupa Dios cancunamanta mana ansapash llaquirircachu, ranti cunan shuti llaquirinmi cancanamanta
60002011	Llaquishca huauquicuna, mana cai pachamanta cashpa riracllacuna cacpimi, cancunata mañani, samaihuan macanacuc mana alli munaicunata ama cancunapi chasquichicchu.
60002012	Diosta mana ricsiccunapac ñaupacpi cusca purichic. Chashnami paicuna, cunan millai runata shina piña-cushpapash, cancuna alli rurashcata ricushcamanta Diosta chacchanunca pai tucuicunata taripana pancha.
60002013	Apunchicraicu, tucui cai pachamanta apucunata uyaichic: incata tucuimanta yalli jatun apu cashcaraicu;
60002014	huainarucunataca, mana alli ruraccunata ñacachincapac, alli ruraccunata jahuayachincapac, Jatun Apu cachamushcacuna cashcaraicu.
60002015	Dios cancuna allicunata rurancapac munan upa runacuna yuyai illaccunantin cancunata imamantapash ama cautsayachincapac.
60002016	Quishpira runacuna shina causaichic, mana shuc runacuna shina quishpirami canchic rimashpapash juchata pacancapaclla quishpiramanta rimanun. Chaipac rantimanta Diospac runacana shina causaichic.
60002017	Tucuicunata paicana yupachai tucuna tuputa yupachaichic, huauquicunata llaquichic, Diosta manchaichic, mcata yupachaichic.
60002018	Huataracuna, tucui yupaichashcahuan cancuna amucu-nata uyaichic alli shancucunata, cancunata sumac chariccunata; chashnallata mana alli, millaicanatapash.
60002019	Mana juchallishca cashpapash ñacarina alli can Diosta llaquishcaraiculla.
60002020	Cancuna mana alli rurashcamanta ñacachi tucushcapi, casi shuncuhuan ñacarishpa, ¿imallapash cui tucuna tiyanchu? Ranti alli rurashcamanta ñacarina charishcapi, mana piñarishpa ñacarina, chai shuti alli can Diospac ñaupacpi.
60002021	Chaipac mari Dios cancunata cayarca, Cristopash cancunaraicu ñaca-rirca, pai rurashcata catishpa pai purishcata rincapac.
60002022	Cristo mana shuc cutillapash juchallircachu, maipipash mana pita umachircachu.
60002023	Piñai tucushcapi, mana piñashpa paipash cutiparcachu; pai ñacachi tucushcapi "huashami yachahuanquichic" mana rimacchu carca, ashtahuan quiquinraicu Diosta mañac carca, pai cusca taripac cacpi.
60002024	Cristollata crusman sicashpa ñucanchic juchacunata paipac aichapi aparirca; juchapac ñucanchic huañushpa, cusca causaita causancapac. Paipac chucrishcacunaraicu cancana alliyachishca saquirircanquichic.
60002025	Chincarishca ovejacuna shina ñaupa cancuna puricurcanquichic, ranti cunan Cristoman ticrashcanquichic; pai shuc michic shina cancunata ricun cancanapac causaitapash.
60003001	Cancana, cariyuc huarmicuna, caricunata uyaichic, mana miccuna cushi shimita uyac tucunuchun, mana rimashcata uyashcaraicu, ashtahuan cancunapac causaita ricushcamanta,
60003002	cancunapac chuya, sumac causaita paicuna ricushcamanta.
60003003	Cancuna sumacyashca ama jahua ricuriclla cachun, yapalla sumac ñaccharishca, curimanta huallcarinacu-nata huallcarishpa, sumac churanacunata churarishpa imapash.
60003004	Ashtahuan shuncu ucumanta llinpiyamuchun mana chincaric sumacyashca, nicpi, sumaclla, casi shancuhuan causaimanta. Cai sumacyashca Diospac ñaupacpi yapa alli can.
60003005	Cai sumacyashcallahuanmi callari pachapi chuyac shuncuyuc huarmicuna sumacyanurca; paicuna Diospi chapashcamanta paicunapac carita uyanurca.
60003006	Sara chashna carca, Abrahanta uyarca pai, paita "ñuca apu" rimarca. Cancunaca paipac ushushicunami canquichic, alli ruraicunata rurashpa, mana imatapash manchac cashpa.
60003007	Cancunamanta nicpi, huarmiyuc caricuna, huarmicunapac causaita atipashpa causana canquichic. Chashnallata paicunata llaquina canquichic, mana cuyailla paicunata charina cashcaraiculla, ashtahuanpash alli shuncuyuc Dios paicunamanpash cushami nishca cancunaman cuna causaillatata. Chashna ruraichic, chaimi cancuna mañacpi Dios mana unayashpa canca.
60003008	Tucuicuna shuclla yuyaihuan causaichic, shuc yuyaillapi huancurishpa, huauquipura shina llaquinacushpa. Alli shuncuyuc, uchilla tucushpa causaichic.
60003009	Mana alli rurai tucushcapi, canpash ama chaillahuata cutichinquichu; piñai tucushcapi ama piñashcahuan cutichinquichu. Chaipac rantimanta bendisionta cutichinqui, Dios cancunata bendisionta chasquincapac cayashcaraicu.
60003010	"Pipash alli shutipacha causaita llaquishpa, cushi causanayashpa, paipac calluta mana allicunata ama rimachichun, paipac shimita ama llulla shimita rimachichun;
60003011	mana allimanta anchurishpa allicunata rurachun, alli causaita mashcashpa paita catichun.
60003012	Apunchic chuya shuncuyuccunata ricun mari, pai mañashcacunatapash uyanmi; ranti millai runacunata piñacmi can".
60003013	¿Pipash cancunata huacllichina ushancachu cancuna allipacha munashpa jinu allillata ruracpi?
60003014	Ranti cuscata rurashca jahuallapita ñacarinata charishpa, achcata cancuna cushiyaichic. Ama mancharinquichicchu, ama pitapash manchaichicchu,
60003015	ashtahuan Cristota jatunyachichic Apunchicta shina cancuna shuncupi. Cancuna charishca chapanamanta maicanpash tapucpi, atipachina shimihuan cutipana ushancapac huiñai allichishca chapacuna canquichic,
60003016	shinapash uchillayashpa, yupaichashpa ruraichic. Alli causaichic, cancunapac ucupi tiyac Dios cushca yuyai chuya cachun, Cristota inishcaraicu cancuna alli causashcamanta piñaccuna, paicuna rimashcamantallata pincarinuchun.
60003017	Dios chashna munacpi, alli rurashcamanta ñacarishca ashtahuan alli can mana alli rurashcaraicu ñacarina rantimanta.
60003018	Shuc cutilla, huiñaipac, quiquin Cristollata ñucanchic jucharaicu huañuita ñacarirca. Pai allimi carca, ranti mana allicunaraicu ñacarirca Diospacman cancunata pushancapac. Runa cashpa, huañurca; ranti samaimanta cashcaraicu, causaiman cuti ticrarca.
60003019	Samaimanta cashcaraicullata, quillpashca tiyac samaicunapacman rishpa quishpinata huillarca.
60003020	Paicuna mana uyac runacuna canushcarca Noe causashca pachapi, Dios casi shuncuhuan barco tucuhinacama chapacushcapi; chaipi maican runacuna quishpinurca, tucuimanta nicpi pusac runa yacuraicu quishpichic tucunurca.
60003021	Chai yacu bautismo yacu ricchai carca, cunan pairaicu quishpirchishca canchic. Bautismoca mana aichata maillancapacchu, ucupi tiyac Diospac yuyai chuya tucuchun mshpa mañancapacmi can; pai ñucanchicta quishpichinmi Jesucristo huañushcamanta causarishcaraicu;
60003022	pai jahua pachaman sicashpa Diospac yachac maquiman tiyan, paipac maquipi angelcuna, tucui ushaita charic samaicunapash, uyancapac saquirinushca.
60004001	Chairaicu Jesucristo paipac aichapi ñacarishca shina, cancanapash ñacarinalla chapacuna canquichic. Pipash paipac quiquin aichapi ñacarishca cashpa pai ña juchamanta chicanyashca mari,
60004002	puchucai punchacuna Dios munashca shina causancapac, mana runa munashca shina.
60004003	Unaita cancunapash Diosta mana ricsiccuna rurashca shinallata rurarcanquichic, mana alli yachashcacunapi, mana alli munaicunapi, machanapi, cuinacta micushpa, yallicta upiashpa, jirus huacacunata chacchashpa causarcanquichic.
60004004	Canan, cancunapash ña mana paicunahuan mana alli ruranapi satiracpimi, chai paicunata mana alli yachicpimi, cancunata piñanun.
60004005	Shinapash Diospacpi paicuna taripai tucuna canun, pai yapa allichirishca chapacun causac runacunata huañushcacunantin taripancapac.
60004006	Ña huañushcacana cushi shimita ricsichi tucanurca mari, samaipi causaita charincapac Dios munashca shina, runacuna yachaipi cai pachapi paipac aicha taripai tucushca cashpapash.
60004007	Tucui imacuna tucurina ña mayanlla can. Chairaicu cancuna tucui yuyarishcahuan causana canquichic, alli shuti pacha Dios-huan rimarinapi catishpa.
60004008	Cancunapura llaquinacushca yapa tiyachun, llaquinacushca achca juchacunamanta quishpichic cashcaraicu.
60004009	Cancunapura huasipi chasquinacuichic, mana pimantapash camishpa.
60004010	Dios chai tucui cushca cuyaicunata alli ricuccuna cashpa, caranlla amu chasquishca cuyaihuan shuccunata yanapachun.
60004011	Pipash rimashcapi, paipac shimi Diospac shimi shina cachun. Pipash shuc yanapaita rurashcapi, Dios cushca ushaihuan yanapachun. Tucui imatapash rurashcapi, Dios Jesucristoraicu chacchai tucuncapac ruraichic, huiñai paipac cachan jatunyarishca, ushai. Chashna cachun.
60004012	Llaquishca huauquicuna, ama mancharinquichicchu yapalla manchaipac cacpi shina, camana ninapi camai tucushpa.
60004013	Chaipac rantimanta, cushiyaichic Cristohuan ñacaricushcaraicu, pai jatunyashca ñucanchicman ricurishcapi ñucanchicpash cushihuan juntarincapac.
60004014	Cushiyaichic pipash Cristoraicu cancunata piñacpi, jatunyachishca Diospac Samai huiñai cancunahuan cashcaraicu.
60004015	Cancunamanta maicanpash ñacaricushcapi, ama runata huañuchishcaraicu, ama shuhuashcaraicu, ama shuccunapac llaquipi satirishcaraicu cachun.
60004016	Ranti Cristota catishcaraicu ñacarishpa, mana pmcarmachu, chairaicu ashtahuan Diosta chacchachan.
60004017	Diospac aillumanta jinu taripai callarina pacha ña pactashcami. Ñucanchicmanta chashna taripana callaricpica, ¿ima chari rucunca ranun Diospac cushi shimita uyanata mana munaccuna?
60004018	Racuimanta chuya shuncuyuc runa quishpinata charicpi, ¿millai runa, juchasapa runa, paicuna chari ima tucununca?
60004019	Chairaicu, Dios munashca shina ñacariccuna allicunata rurashpa catina canun, paicunapac samaira paicanata huiñachic Diospac maquipi churana canun; paica shimita pactachicmi can.
60005001	Canan, cancunapac pushaccamacunata camachinayani, ñucapash pushaccama cani; Cristo ñacarishcamanta ricuyac cani paicuna shinallata; ñucapash chasquinca rani jatunyana ñucanchicman ricurimucpi.
60005002	Cancunaman mincash-ca Diospac ovejacunata ricuichic; munashpa jinu ruraichic Dios munashca shina; mana pactachina cashcaraicu, mana cullquiraicu. Tucui shuncuhuan cancuna llancanata ruraichic,
60005003	mana cancunaman mincashcacunapac amu shina, ashtahuan cancunapac causaihuan yachachina yuyaihuan.
60005004	Chashna shuti, michiccunapac Amu shamucpi, jatunyachic llaututa chasquinquichic, mana huañuric llautu.
60005005	Chashnallata, cancuna huanpracuna, rucucunata uyaichic. Tucuilla uchillayashpa shuccanata uyana canquichic, cairaicu: "Jatunyashcacunata mana allihuan Dios ricun, ranti uchillayaccunata Dios pai alli shuncu cashpa yanapan".
60005006	Tucuita ushac Diospac maquipi uchillayaichic, paipac jahuayachina pactashcapi cancuna jahuayachi tucuncapac.
60005007	Tucui llaquicunata Diospac maquipi churaichic, pai cancanata ricucun mari.
60005008	Yuyayuc caichic, ricuralla causaichic cancunata piñac supai, yaricaihuan puricuc puma shinami, tuparishcata micuncapac mashcashpa puricun.
60005009	Sinchi inina charishpa, sinchicuichic, tucui pachapi shuc huauquicuna chashnallata ñacarishcata yuyarishpa.
60005010	Shinapash unainayata cancuna ñacarishca huasha, cancunata pactata Dios ruranca, mana cuyuric, sinchi, ña quishpishcacuna canquichic. Yapa llaquishcamanta cancunatapash Crisropi pai huiñai jatunyashcata chasquincapac cayac Diosllatami can.
60005011	Ushai huiñai paipacmi can. Cashna cachun.
60005012	Silvanohuan, ñuca paita allita ricsishcaraicu, cai pancata cancunaman quillcani, cancunata camachincapac, cancuna chasquishca bendisioncuna Dios allipacha llaquishca-raicumi rimancapac. Chai llaquinapi ama sanpayashpa causaichic.
60005013	Babiloniapi tiyac miccunata Dios acllashca cancunata acllashca shina; paicuna cancunata yuyarinunmi, ñuca churi Marcospash yuyarinmi.
60005014	Huauquipura muchanacuichic. Cancuna Cristopac cashcaraicu, ganas causaita charichic.
61001001	Ñuca, Simon Pedro shutiyuc, Jesucristopac runa, paipac apostol, cancunaman cai pancata quillcani, cancunapash ñucanchicpac Dios Quishpichic Jesucristo cusca taripac cashcaraicu, ñucanchic sumac inina charishca shinallata charishcanquichic.
61001002	Achca Diospac cuyaita, achca alli causai-tapash chasquichic Apanchic Dios Jesustapash ricsishcamanta.
61001003	Dios paipac ushaihuan ñucanchic causancapac, paita yuyarishpa causancapac tucui mutsushcata ñucanchicman cushca; tucuimanta ñaupa ñucanchicta ricsichirca paipac quiquin ushaihuan, paipac jatunyaihuan cayac Cristota.
61001004	Caicunaraicu pai cusha ñishcacunata ñucanchicman curca, chaicuna yapa jatun, yapa alli canun; chaicunaraicu cancuna Diospac causaita ansata charina ushancapac, cai pachaman mana alli munaicuna apamushca huacllinamanta quishpinca-pac.
61001005	Chashnamanta cariyana canquichic ininata alli causaihuan yapachincapac; alli causaita, atipanahuan;
61001006	ati-panata, amu munashca shina quiquin aichata purichinahuan; amu munashca shina quiquin aichata purichinata, casi shuncu canahuan; casi shuncu canata, Diosta yuyarishpa causanahuan;
61001007	Diosta yuyarishpa causanata, huauquipura llaquinacunahuan; huauquipura llaquinacunata, llaquinahuan.
61001008	Caicunata cancuna charishpa ashtahuan huiñachicpi, cancuna causai Apunchic Jesucristota cancuna ricsishcapash mana yancachu canca.
61001009	Ranti caicunata mana charicca mana ricuc ñausa shinami can; paipac ñaupa juchacunamanta pichai tucushcata cuncarishca mari.
61001010	Chairaicu huauquicuna, Dios cancunata cayashpa acllashcaraicu, tucui caicunata cancunapi sapiyachichic; chashna rurashpami mana maican punchapash urmanquichic.
61001011	Chaipi shuti Apunchic Quishpichic Jesucristopac huiñai pachamanta puncucuna pascashca cancunapac saquirinunca.
61001012	Chairaicumi cancunata huiñai chaita yuyachishpa catina cani, cancuna alli yachashpa, shuti cashcata ñuca yachachishcapi cancuna sinchicushpa causacucpipash.
61001013	Ñuca causacushpa, cai camachinacunahuan cancunata yuyachishpa quillachicunami cani yachihuan.
61001014	Mana unai cai causaita ñuca saquina cashcata Apunchic Jesucristo ricsichihuashcami;
61001015	shinapash sinchi yuyaitami churasha yuyani cancuna ñuca huañushca huashapash caicunamanta yuyarincapac.
61001016	Chashnamanta, cancunaman ricsichishcanchic Apun-chic Jesucristopac ushaita pai ticramuna cashcatapash, mana umachincapac surcushca shimicunahuan, ñucanchic quiquin ñahuillahuanmi Apunchic jatunyashcata ricurcanchic.
61001017	Dios paipac Yaya paita jatunyachina, jahuayachina cushcapimi ricur-canchic, Diospac shimi chashna jatunyashcahuan paita rimash-capimi ricurcanchic: "Caimi ñuca llaquishca churi, paitami acllashcani".
61001018	Ñucanchicllata chai jahua pachamanta shamuc shimita uyarcanchic, Apunchic-huan mari urcupi carcanchic.
61001019	Chairaicu, profetacuna rimashcapi yalli sinchita inin-chic, alli cashcaraicu cancuna paicanata yuyarinquichic. Chai cushi shimi shuc chinpusu tutapi punchayachishca shinami can; punchayashcapi tutamanta cuillur llucshishpa cancuna shuncuta ricuchincapac shamunacama.
61001020	Tucui imamantapash yalli caita yuyarishpa causaichic: Dios quillcashca shimipi rimashca mana pipash quiquin amu munashca shina chaipi rimashcata atipana ushanchu,
61001021	profetacuna maipipash mana paicuna munai rimashcaraicu; ashtahuan paicunaca Diospa-raicumi rimanurca, Diospac Samai ricsichicpi.
61002001	Israel llactapi llulla profetacunapash tiyanurca; chashnallatami llulla yachachiccunapash cancana ucupi tiyanca. Yanca rac shinami paicunapac huacllichic yuyaicunata yachachinunca, chashna rurashpa paicunata quishpichic Apunchicta "mana" rimaranan; chashna rurashcahuan chicapac huañuita utcalla paicunaman cayaranun.
61002002	Achca runami paicuna mana alli yachaipi caticushcata catinunca, paicunarai-cullatami shuti ñanmanta mana alli rimai tiyanca.
61002003	Paicuna yapalla cullqui manashcamanta, llulla yachachishcacunahuan-mi cancuna cullquita quichananca; shinapash mana quishpipac chicapac huañuna paicanata chapacun, unaimantami paicunaca ña cautsayachishca canan.
61002004	Juchallic angelcunata Dios mana quishpichircachu, ashtahuan ucu pachaman paicunata cacharca, tutapi paicunata saquirca, taripana pactanacama jillai huascahuan huatashpa huacaichiracuna.
61002005	Ñaupa runacunatapash Dios mana quishpi-chircachu, ashtanuan huanuna yacutami chai mana alli ranacana jahuapi cachamurca; Noe shuclla quishpichi tucurca, cusca causanamanta pai yachachirca, canchis runapash quishpircami.
61002006	Sodoma, Gomorra llactacunata Dios huacllichishpa chincachirca, ushpa tucunacama rupachishpa, huasha shamunca rac mana alli runacunata ricuchinaraicu.
61002007	Ranti Lotta quishpichirca, pai chuya shancuyuc runa carca; chairaicu llaquirishpa causacurca chai millai runacuna mana lli yachashcahuan causacpi.
61002008	Chuya shuncuyuc paicuna ucupi causacuc runa, paipac shuncupi ñacarirca tucui puncha mana alli rurashcacunata ricushpa, mana allicunata uyashpa.
61002009	Paiman curishpa causaccunata Apanchic quishpichinata yachanmi, taripana pancha pactanacama mana allicunatapash ñacachishpa charina yachanmi pai.
61002010	Ticllayachic munaicunata caticcunata, Apunchicta mana uyaccunata, Dios ashtahuan yapami ñacachinca. Jatunyarisiqui canun; yupaichana illac runacuna, ima aputapash piñanunlla;
61002011	ranti angelcanaca, yalli ushaita charishpapash, Apunchicpac ñaupacpi mana ansallapash piñaita yuyananchu.
61002012	Huihuacuna shina canun chai runacuna: yuyai illac canun, causai tiyashcaraiculla causanacun, maipi tupai tucushpa huañuchi tucuncapaclla pacarinun. Imamantapash mana atipashpa, mana alli shimita rimanun; shinapash huihuacuna shinallatami huañununca,
61002013	shuccunata ñacachish-camanta ñacarishpa. Mana unai tucuric cushiyaicunahuan cushiyashpa, cushimi causanchic yuyanun. Pincaipac, piñaripac canun, raimipi cancunahuan cashpa, paicuna yachai cushiyashpa.
61002014	Shuc huarmita huañupashpa ricushpallami paicuna cananca; jucha ruranapi mana sanpayanun. Mana sinchicushca runacunata juchallichinun; cullquiman yapa llutarishca canun; maldisiashca runacuna canun.
61002015	Cusca ñanmanta anchurishca-raicu, pantashpa puriranun. Beorpac churi profeta Balaampac causaita catinun, mana alli rurashcahuan cullquita pai japinayarca,
61002016	pai juchallishcamanta piñai tucurcami: paipac huihua runacuna shina rimancapac callarishpa, paipac nuspa yuyaipi mana ñaupacman catichirca.
61002017	Yacu illac allpapi allashca pucru shina canun chai yachachiccuna; huaira tancacushca puyu shina canun; yana ucupi huiñai causancapac cautsayachishca canun.
61002018	Yapa sumac uyaric, yuyai illac shimicunata rimanun, mana alli yachashcacunahuan, aicha mañashcacunahuan juchallichinun panta panta puricushcamanta llushpiricuccunata, chaimanllata cuti urmachinun.
61002019	Paicunallata huacllishcapi huatara causacushpallata, quishpina tiyancami rimanun; imapipash runa yallic tucushca cashpa, chai paita huatashcatami charin.
61002020	Apunchic quishpichic Jesucristota ricsishcaraicu, cai pacha ticllamanta quishpichishcacuna, cutillata chai mana alli yachashcacunaman ticrashpa, yalli tucushpa, ñaupa cashcamanta ashtahuan huacllishca saquirinun.
61002021	Paicunaman rurai nishcamanta ricsishca huasha chicanyana rantimanta, paicunapac ashtahuan alli canman carca shuc rai chai cusca ñanta mana ricsina.
61002022	Ranti paicunapi pactarinmi cai runa rimanaipi nishca: "Pai cuinashcallata allcu micucrin, cuchi mama cunanshitu armachi tucushpallata cuti turuyacrin".
61003001	Llaquishca huauquicuna, caihuan ña ishcai pancata cancanaman quillcani. Ishcantinpi ñuca camachishcacu-nahuan cuscata yuyachina munashcani.
61003002	Shuc pachacunapi profetacuna rimashcata yuyarichic; apostolcana cancunaman ricsichishca, Apunchic quishpichic rurai nishcata yuyarichic.
61003003	Caita ashtahuan yapa yuyarichic; puchucai punchacuna-pi, paicunapac quiquin mana alli munaicunapi causac runacunami shamununca, cancunata asishcahuanpash
61003004	ta-pununcami: "¿Cristo cuti shamuna nishca ña pactarishcachu? Ñucanchic yayacuna ña huañunurca, shinapash cai pacha callarishcamanta tucui chashnallata caticun".
61003005	Chai runacuna mana atipanata munanun mari callari pachallapita jahua pacha tiyashcata, allpapash Dios rimashcamanta yacuraicu yacumanta llucshishcata.
61003006	Callaripi tiyac pachapash huañuna yacuhuan chincachi tucurca.
61003007	Ranti cunan tiyac allpa jahua pachantm Dios rimashcaraicullata ninapac huacaichishca canun. Taripana punchapimi paicunata rupachinca, chaipimi millaicuna cautsayachishca cananca.
61003008	Chairapash, llaquishca huauquicuna, mana cuncarina canquichic Apunchicpac shuc puncha huaranca huata shina cashcata, chashnallata huaranca huata shuc puncha shina cashcata.
61003009	Apunchicca mana unayacunchu, maicancuna yuyana shina, pai cusha nishcata pactachincapac; ashtahuan cancunata chapacun, mana mari pipash huañuncapac munanchu, ashtahuan tucuicana paiman ticrancapacmi munan.
61003010	Ranti Apunchicpac punchaca shuc shuhua shinami shamunca. Chaipimi jahua pachacuna manchaipac uyarishpa pascarinanca; tucui imacunapash ninahuanmi nuyurinunca; allpaca tucui pai charishcantin taripai tucuncapac Diospac maquipimi churashca canca.
61003011	Tucui chashna huacllichishca tucurina cashcaraicu, yapa chuya causaita, Diosta yapa yuyarishpa causana canquichic.
61003012	Diospac puncha pactamana-ta chapaichic, utca shamuchun nishpa cancuna ushashcata ruraichic. Chai punchami jahua pacha ninahuan rupachishca tucurinca, tucui imacunapash nina ucupimi nuyurinunca;
61003013	ñucanchicca, shinapash, Dios cusha nishca mushu jahua pachata, mushu allpata chapanchic; chaipimi cusca taripana, tucui alli tiyanca.
61003014	Chairaicu llaquishca huauquicuna, tucui chaicunata chapacunacama, alli causaichic Diospacpi alli tupai tucunayashpa, mana ticllayuc, mana juchayuc.
61003015	Apunchic casi shuncuhuan ricushca ñucanchic quishpinata charincapac cashcata yuyarichic. Chaimanta nicpi ñucanchic llaquishca huauqui Pablo ña cancunaman quillcashcami, paita Dios yuyai cushca tuputa cancunaman rimashpa.
61003016	Caran pai quillcashcapi chaimanta cancanata rimashca, shutimi, maican shimicana atipancapac sinchi canan, chaita yuyai illaccuna, inina mana sinchi chariccuna huishtuyachinun, Dios quillcashca shuc shimicunata huishtuyachishca shina; chashna rurashca quiquinllata cautsayachi tucancapacllata can.
61003017	Chairaicu, llaquishca huauquicuna, chaicuna mana tucushcallapita yachashcaraicu, yuyapanquichic, ama millai runacuna umachishcapi urmanquichicman, ama cancuna sinchiyashpa causacushcamanta urmanquichicman.
61003018	Ranti Apunchic quishpichic Jesucristota allita ricsina canquichic paipac llaquinapipash huiñaichic. ¡Cunan huiñaipash jatunyana paipac cachun! Chashna cachun.
62001001	Callari pachapi ña tiyashcamanta cancunata quill-canchic, ñucanchic uyashcamanta, quiquin ñucanchic ñahuihuan ricushcamanta. Ñucanchic ricushcaraicu, maqui-huanpash llancashcaraicu. Causaita cuc Shimimanta rimanchic.
62001002	Cai causai ricurimurca, ñucanchic paita ricurcanchic, ñucanchic paimanta ricuyac cashcanchic; cai huiñai causaita cancunaman ricsichinchic, pai Yayahuan tiyacushcamanta ñucanchicman ricurimushca.
62001003	Shina, ñucanchic ricushcata ñucanchic uyashcatami cancanaman ricsichinchic, cancuna ñucanchicman llutarishca cancapac, ñucanchicpash Yaya Dios—huan paipac Churi Jesucristohuanpash llutarishca cashca shina.
62001004	Ñucanchic cushiyai pacta cachun nishpami tucui caicanata cancunaman quillcanchic.
62001005	Caimi Jesucristo ñucanchicman yachachishca shimi, ranti ñucanchicca cancunaman ricsichinchic: Dios achicmi, paipi mana ansapash tuta tiyanchu.
62001006	Paiman llutarishcami canchic rimashpallata tutapi causacushpa, shimihuan rurashcahuanpash llullacunchicmi.
62001007	Ranti achicpi causacushpa Dios achicpi causacushca shina, chaipi shuti ñucanchicpura llutarishca tiyan, paipac Churi Jesucristopac yahuarpash tucui juchamanta ñucanchicta pichan.
62001008	Jucha illacmi canchic rimashpa, ñucanchicllatami umaricunchic, shuti shimi ñucanchicpi mana tiyan;
62001009	ranti, ari, juchayucmi canchic amullata rimacpi, Dios mana llullac, alli taripac cashcaraicu ñucanchic juchacunamanta quishpichin-cami, tucui mana allimantapash pichancami.
62001010	Mana shuc cutillapash juchata rurashcanichu rimashcahuan Dios llullacmi can rimanchic, chairapash, paipac shimita mana ñucanchicpi charinchic.
62002001	Ñuca huahuashitucuna, tucui caicunata ama jucha-llichicchu nishpami cancunaman quillcani. Maican juchallicpi imapash, ñucanchicraicu Diospac ñaupacpi mañacta charinchic; pai Jesucristo can, cusca taripac can.
62002002	Ñucanchic juchacuna quishpichishca cancapac Jesucristo camaripi curirca, mana ñucanchic jucharaiculla, tucui pachamanta juchacanarai-cupash.
62002003	Dios rurai nishcacunata pactachishpa, chaipi shuti allipachami paita ricsishcanchic.
62002004	Ranti maicanpash: "Ñuca paita ricsinimi" nishpallata, pai rurai nishcacunata mana pactachishpa, llullaisiquimi can, mana shuti shimi rimac can.
62002005	Ranti, paipac shimita uyac, sumacta pacha paita llaquicun, chashna shuti paihuan ñucanchic llutarishca cashcata yachanchic.
62002006	Pipash Dios-huan llutarishcami cani rimashpa, Jesucristo causashca shina causana can.
62002007	Huauquicuna, mana mushuchu can cai cancunaman quillcashca rurai nishca: callarishcamanta cancana chasquishca-llatami can. Chai unai pachamanta rurai nishca cancuna uyashca shimi can ña.
62002008	Shina cacpipash, cai cancunaman quillcacushca mushu rurai nishcami can, pai Cristopi cancunapipash shuti can, tuta chincaricucpi quiquin achic llinpiyamucushcaraicu.
62002009	Maicanpash achicpimi cani rimashpallata, paipac huauquita chaira chicnishpa, chairami tutapi can.
62002010	Paipac huauquita llaquic runa achicpi causan, mana imapash paita juchapi urmachincachu.
62002011	Ranti paipac huauquita chicnic runa tutapi causan, tutapi puricun, maiman rirashcatapash mana yachan tuta paita ñausayachishcaraicu.
62002012	Churi huahuashitucuna, Dios paipac shutiraicu, cancunapac juchamanta quishpichishcaraicumi cancunaman quillcani.
62002013	Yayacuna, callarimanta tiyacta cancuna ricsishca-raicumi, canCunaman quillcani. Maltacuna, manaalli rurachicta cancana yallishcaraicumi, cancunaman quillcani.
62002014	Cancunaman quillcashcanimi, huahuashitucuna, Yaya-ta cancuna ricsishcaraicu. Cancunaman quillcashcanimi, yayacuna, ña callarimanta tiyacta cancuna ricsishcaraicu. Cancunamanpash maltacuna, quillcashcanimi, cancuna sinchi cashcaraicu, Diospac shimitapash cancuna shuncupi chas-quishcaraicu, mana alli rurachicta yallishcaraicupash.
62002015	Cai pachata tucui pai charishcacunantin ama llaquinquichicchu. Maicanpash cai pachata llaquishpa, Yayata mana llaquinchu;
62002016	tucui cai pacha ñucanchicman cuyashca mana Yayamanta shamun, pachamantallatami shamun. Caicunatami cai pacha ñucanchicman cuyan: runa juchata munashcacuna, mashnapash sumaccunata ricuna munai, cullquita charishcaraicu jatunyana.
62002017	Shinapash cai pacha ña tucuricun tucui paipac mana alli munaicunantin; ranti Dios manashcata pactachic huiñai causaita charin.
62002018	Huahuashitucuna, caimi puchucai pacha can. Shuc runa Cristota piñac shamuncami rimai tucurcanquichic; ranti achca Cristota piñaccuna ña shamunushcami. Chairaicu puchucai pacha cashcata yachanchic.
62002019	Paicuna ñucanchic ucumanta llucshinurca, ranti mana ñucanchicpacmantacanachu canurca; ñucanchipaccuna cashpa, ñucanchichuan saquirinun-man carca. Shiuapash cashna tucurca mana tucuicuna ñucanchicmanta cashca pasacta ricurincapac.
62002020	Cristo Diospac Samaita cancunaman cushca, ña tucui-lla yaChaita charinquichic.
62002021	Shuti cashcata cancuna ricsishca-raicumi quillcani, mana chaira ricsina pishishcaraicu; cancuna allita yachanquichic shuc llulla shimi mana shuti shimimanta shamushcata.
62002022	¿Pi Ilulla cashcata yachanquichicchu? Jesus mana Mesiaschu rimacmi llulla can. Chaimi Cristota piñac can, pai Yayata Churitapash mana chasquin.
62002023	Maicanpash Churita mana chasquishpa, Yayatapahs mana chasquin; ranti pi runapash Churita chasquishpa, Yayatapash chasquin.
62002024	Chairaicu, callarishcamanta uyashca shimita cancuna shuncupi huacaichina canquichic; callarishcamanta uyashca cancuna shuncupi saquiricpi shuti, cancunapash Yayahuan Churihuan llutarishcami canquichic.
62002025	Caita jinumi Jesucristo ñucanchicman cusha nishca: Huiñai causaita.
62002026	Cancunata umachina munaccunata yuyarishpami quillcashcani.
62002027	Shinapash, Jesucristo cancunaman cushca Diospac Samaita charinquichic; ¿imapacta shuc yachachic ashtahuan tiyanca? Samaillata tucui imacunata cancunaman pacta yachachin; pai yachachishcacuna shutimi canun, llullai mana tiyanchu. Samai yachachishca shina Cristoman llutarishca causaichic.
62002028	Cunan, huahuashitucuna, Cristoman llutarishca cau-saichic, pai ricurimushcapi paipi yuyaita churancapac, pai shamushcapi paipac ñaupacpi ama pincarincapac.
62002029	Jesucristo cusca taripac cashcata yachashcamanta, cancuna yachanapash canquichic, tucui cuscata ruraccana Diospac churicana cashcata.
62003001	Ñucanchicta Yaya Dios ima shina llaquishcata ricuichic, chairaicu Diospac churicuna rimai tucunchic; chashnami canchic, shuti. Chairaicu cai pachamantacuna ñucanchicta mana ricsinun, paicuna Diosta mana ricsinushca mari.
62003002	Llaquishca huauquicuna, ñami Diospac churicuna canchic. Huasha ima tucanca rashcata mana yachashpapash Jesucristo ricurimucpi pai shina cana cashcata yachanchic, paita jinu ricuna cashcaraicu.
62003003	Maicanpash cai chapanata charic, paillata chuyayan, Jesucristo chuya cashca shina.
62003004	Ranti maicanpash juchata rurashpa, mana allita ruran; juchallinaca mana alli rurashca mari can.
62003005	Cancuna ña yachanquichic Jesucristo cai pachaman juchacunata anchuchin-capac shamushcata; pai mana shuc juchallapash charishcata yachanquichic.
62003006	Shina, maicanpash paiman llutarishca causac, mana juchallin; ranti, tucui juchalliccuna paita mana ricunushcachu, mana ricsinushcachu.
62003007	Ñuca huahuashitucana, cancunata ama pipash umachichun: cuscata rurac runa cusca shuncuyuc can, pai cusca shuncuyuc cashca shina;
62003008	ranti juchata ruracca supaipac can, supai callarishcamanta juchallisiqui cashcaraicu. Caipac jinumi Diospac Churica shamushca: supai rurashcata huacllichincapac.
62003009	Diospac chiricuna mana maicanpash juchallinun, Dios cushca causaita charishcaraicu; Diospac churi cashcaraicu juchallina mana ushanchu.
62003010	Yachanalla can maican Diospac churi, maican supaipac churi cashca: maicanpash mana allita rurashpa, paipac huauquita mana llaquishpa, chai mana Diospac can.
62003011	Callarishcamanta cancuna uyashca shimi caimi: Ñucanchicpura llaquinacuna canchic.
62003012	Ama Cain shina tucushun, supaipac cashpa paipac huauquita huañuchirca. ¿Imaraicu huañuchishcata yachanquichicchu? Cain rurashcacana mana alli cashcaraicu, ranti paipac huauquipaccuna, alli.
62003013	Ñuca huauquicuna, ama mancharinquichicchu cai pachamanta caccuna cancunata chicnicpi.
62003014	Huañuimanta causaimanmi ñucanchic chinpashcanchic; ñucanchic huauquicu-nata llaquishcaraicu chaita yachanchic. Maicanpash mana llaquic cashpa, chaira huañushcami can.
62003015	Maicanpash paipac huauquita chicnic cashpa, runata huañuchicmi can; cancana ña yachanquichic ima shina runata huañuchiccunamanta mana maicanpash huiñai causanata quiquinpac ucupi charishcata.
62003016	Jesucristo ñucanchiraicu paipac causaita cushcamanta llaquinata ricsinchic; chashnallata ñucanchicpash ñucanchic huauquicunaraicu causaita cuna canchic.
62003017	Ñucanchic cullquiyuc cashpa, shuc huauquita imapash illac ricushpallata mana imatapash cushpa, ¿Diospac llaquinata shuncupi charishanchu?
62003018	Ñuca huahuashitucuna, ama shimillahuan llaquishun, rurashcahuan llaquishun.
62003019	Chaipimi allipacha yachashun ñucanchic shutimanta cashcata, Diospac ñaupacpipash cushimi cashun;
62003020	ñucanchic shuncu imamantapash cautsayachina charicpi, Dios ñucanchic shancumanta ashtahuan yalli jatun cashpa, tucuita pai yachan.
62003021	Llaquishca huauquicuna, ñucanchic shancu mana cautsaya-chicpi, Diospi yuyaita churashpa paiman mayanyashanchic;
62003022	pai tucui ñucanchic mañashcata cancami, ñucanchic pai ru-rai nishcacunata pactachishcaraicu, ñucanchic pai munashca-tapash rurashcaraicu.
62003023	Caimi pai rurai nishca: paipac Churi Jesucristopi inina canchic, pai rimashca shina ñucanchicpura llaquinacuna canchic.
62003024	Pai rurai nishcacunata uyaccuna paipi causanun, paica paicunapi causan. Pai ñucanchicpi causa-cushcata cairaicumi yachanchic: pai ñucanchicman cushca Sa-mairaicu.
62004001	Llaquishca huauquicana, ama tucui Dios ricsichishca-tami rimanchic niccanata uyanquichicchu; paicunapi tiyac samai Diospacchu can, yancachu can ricancapac, ñaupacta camana canquichic paicunata, Diospacraicumi rimanchic nic llullaccanalla cai pachapi juntarashcaraicu.
62004002	Cashna rurashpa-mi cancuna yachana ushanquichic maicancunallata Diospac Samaita charinacan: Jesucristo quiquin rana shina shamushcata inicmi Diospac Samaita charin.
62004003	Jesusmanta mana chashna inic Diospac Samaita mana charinchu; chaipac rantimanta, Cristota chicnicpac samaitami charin. Chai samai shamuna-manta cancuna uyashcanchic mari; cunan uyaichic, ñami cai pachapi can.
62004004	Churishitucuna, cancuna Diospac canquichic, llullaisi-quicanatapash yallishcanquichic, cancanapi tiyac cai pachaman-tacuna ucupi tiyacmanta yalli ushaita charishcaraicu.
62004005	Paicuna cai pachapac canun; chairaicu cai pacha imacanamanta rima-nun, pachamantacuna paicunata uyanun.
62004006	Ranti ñucanchic Diospac canchic. Diosta ricsic runa ñucanchicta uyan, ranti mana Diospac rana ñucanchicta mana uyan. Chaipi ricsina ushanchic, maican shuti shimi samaita charin, maican umachic samaita charin.
62004007	Llaquishca huauquicuna, ñucanchicpura llaquinacuna canchic, llaquina Diosmanta shamushcaraicu. Llaquic runa Diospac churi cashpa Diosta ricsin.
62004008	Mana llaquic runa Diosta mana ricsishcachu Dios llaquina cashcaraicu.
62004009	Ñucanchicman llaquina charishcata Dios ricsichirca paipac shuclla Churita cai pachaman cachamushcapi, ñucanchic pairaicu causaita charincapac.
62004010	Llaquina caimi can: mana ñucanchic Diosta llaquishcaraicu, ashtahuan pai ñucanchicta llaquishpami paipac Churita cachamurca, camaripi curishpa ñucanchic juchacunata pichancapac.
62004011	Llaquishca huauquicuna, ñucanchicta Dios chashna llaquishcaraicu, ñucanchicpurapash llaquinacuna canchic.
62004012	Diosta mana pipash ricushcachu, ranti ñucanchicpura llaquinacucpi, Dios ñucanchicpi causan, paipac llaquinapash ñucanchic ucupi sapiyan.
62004013	Paipac Samaita ñucanchicman cushcaraicumi, ñucanchic Diospi causacushcata paipash ñu-canchicpi cashcata yachanchic.
62004014	Ñucanchicllata ricushcan-chic, chairaicu Yayami Churita cai pachata quishpichincapac cachamurca rimanchic.
62004015	Maicanpash Jesus Diospac Churi cashcata inishpa, Diospi causan Diospash paipi causan.
62004016	Chashua yachashcanchic, iuinchicpash ñucanchicta Dios llaquishcata. Dios llaquina can; llaquinapi causac runa Diospi causan, Diosca paipi causan.
62004017	Chashnami llaquina ñucanchicpi shuti jinu tiyan, taripana puncha ñucanchic yuyaita Diospi churancapac; ñucanchic cai pachapi Jesucristo cashca shinallata mari canchic.
62004018	Llaquina tiyashcapi manchai mana tiyan mari. Ashtahuanpash, pacta llaquina manchaita callpachin, manchaica ñacarina samimi can. Chairaicu pipash manchaita charishpa, chaira mana allipacha llaquinata charin.
62004019	Pai ñaupac llaquishcaraicu ñucanchicpash llaquinchic.
62004020	Maicanpash: "Ñuca Diosta llaquinimi" nishpallara, huauquita chicnishpa, llullaisiqui can. Pipash ricuric huauquita mana llaquishpa, mana ricuric Diosta ashtahuan mana llaquina ushancachu.
62004021	Jesucristo cai rurai nishcata ñucanchicman cushca: Diosta llaquic runa paipac huauquitapash llaquichan.
62005001	Pipash Jesus Mesiaspi inina charic Diospac churi can; Yayata llaquic rana tucui chai Yayapac churicunatapash llaquin.
62005002	Diosta llaquishpa, pai rimashcata pactachishpa, yachanchic ñucanchic Diospac churicunatapash llaquishcata.
62005003	Pai rurai nishcacunata uyanami Diosta llaquina can; pai rurai nishcacuna mana llashacchu canun,
62005004	Diospac churicuna tucuilla cai pachata yalliccuna cashcaraicu. Ñucanchic inina charishcamanta cai pachata yallina ushashcanchic.
62005005	Jesus Diospac Churi cashcata inic pachata yallin.
62005006	Jesucristo shamushca, yacuhuan, yahuarhuan ricuchish-ca saquirirca; mana yacullahuan, ranti yacuhuan yahuarhuan. Samaillata chai chashna cashcamanta ricuyac can, chai Samaica shuti can.
62005007	Quimsa ricuyaccunami tiyanun:
62005008	Samai, Yacu, Yahuar; quimsantin chai yuyaillata charinun.
62005009	Runacuna ricuyashcata uyanchic, ranti Dios ricuyashca tucuimanta ashta-huan yalli can, Dios paipac Churimanta ricuyac cashcaraicu.
62005010	Maicanpash Diospac Churipi inic quiquin paipac shuncupi chai ricuyashcata apaicachan; Diosta mana inic Dios llullami can rimacun, Dios paipac Churimanta ricuyashcata mana inish-caraicu.
62005011	Dios ñucanchicman huiñai causaita cushcamanta ri-cuyacmi can, chai causai paipac Churipi tiyan.
62005012	Diospac Churita charic runa chai causaitapash charin; ranti Diospac Churita mana charic chai causaita mana charinchu.
62005013	Diospac Churipi inic cashcamantami cancunata caita quillcani, cancana huiñai causaita charishcata yachancapac.
62005014	Diospi ñucanchic yuyaita churashcanchic, imatapash pai manashca shina ñucanchic mañacpi, pai uyana cashcaraicu.
62005015	Yachanchic Dios paihuan rimarishcapi ñucanchicta uyashca-ta, paiman mañashcata ña cui tucushcatapash yachanchic.
62005016	Pipash shuc huauquita mana huañuiman pushac juchata ruracucta ricushpa, Dios-huan pairaicu rimarina can, huauquiman causaita Dios cuncami, mana huañuiman pushac jucha cacpi. Huañuiman pushac jucha tiyanmi, chai jucharaicu Dios—huan rimarinami chaita shuti mana rimanichu.
62005017	Tucui mana alli rurashca jucha can; shinapash, mana huañuiman pushac jucha tiyan.
62005018	Diosta Yayachishpa causac mana juchallm, Diospac Churi paita ricushcaraicu, supaica paita mana urmachina ushan.
62005019	Ñucanchic Diospac cashcata yachanchic, tucui pacha supaipac maquipi cashcatapash.
62005020	Diospac Churi shamush-catapash yachanchic, pai quiquin Diosta ricsincapac yuyaita ñucanchicman cushca. Quiquinman llutarishca causanchic, nic-pi, paipac Churi Jesucristoman. Caimi quiquin Dios huiñai causaipash can.
62005021	Huahuashitucuna, llulla dioscunamanta yuyapanquichic.
63001001	Ñuca, Rucu, cai quillcata Dios acllashca iniccunaman quillcani; paicunata shutipachami llaquini; mana ñucalla tucui shuti cashcata ricsiccanapash paicunata llaquinun.
63001002	Cancunata llaquini shuti cashcata ñucanchic shuncupi charishcaraicu, pai ñucanchicpi huiñaimi tiyanca.
63001003	Dios Yaya Yayapac Churi Jesucristopash, paicunapac cuyaita tallichinuchun llaquina charinatapash, ganas causaita, shuti cashcapi, llaquinapipash cancunaman cunuchun.
63001004	Achcatami cushiyahscani canpac churicunamanta mai-cancuna, Dios munashca shina shuti cashcapi causacushcarai-cu.
63001005	Cunan, llaquishca huauquicuna, ñucanchicpura llaquinacushun, cancunata nmi. Cai cancunaman quillcashca mana mushu rurai nishcachu can, callarishcapi cancuna chasquishcallatami can.
63001006	Dios rurai nishcata rurashpa causanami llaquinacana uyarin; cancuna callarishcamanta uyashca, Dios rurai nishcaca caimi: ñucanchicpura llaquina-cushpa causana canchic.
63001007	Cai pachapi achca umachiccuna tiyanun, paicuna Jesucristo cai pachaman quiquin rana shina shamushcata mana imnun. Chai laya runa umachisiqui runa can, Cristota chicnic can.
63001008	Yuyanquichic, cancuna ñaupac rurashca ama yanca tucucun, cancuna cuyai tucunata illacta japina munashpa.
63001009	Maicanpash Cristo yachachishcamanta ashtahuan yallinayashpa, chai runa Diosta mana charinchu; ranti yachachishcallapi catic runa, Yayata Churitapash charin.
63001010	Pipash cancunata ricunca rishcapi, cai yachachinata mana apacpi, cancuna huasipi ama chasquinquichicchu, paita ama saluranquichicchu;
63001011	maicanpash paita salurac runa, mana alli ruranapi paita yanapacun.
63001012	Cancunata achca rimanata charini, shinapash mana quillcapi rimanayanichu. Cancunata ricucrisha yuyani cancunahuan jinu rimarincapac, ñucanchic cushiyai pactarishca cancapac.
63001013	Canpac acllashca ñañapac churicuna cancunata yuyarinumi.
64001001	Ñuca, Rucu, alli shutipacha ñuca llaquishca mashi Gayota cai pancata quillcani.
64001002	Llaquishca huauqui, Diosta mañani, can Diosta catinapi alli rirashca shina, chashnallata tucuipi alli catichun nishpa, ama ansapash uncushpa.
64001003	Yapa cushiyarcani shuc huauquicuna shamushpa, can shuti cashcapi mana pantashpa caticushcata rimahuanucpi uyashpa.
64001004	Ñuca churicuna shuti cashcapi caticushcata yachashpa, tucui imamantapash yalli cushiyachihuan.
64001005	Llaquishca huauqui, can imatapash huauquicanaraicu rurashcapi mana pantashcahuan rurashpa caticunqui; paicuna chicanmanta runacuna cacpipash.
64001006	Can yanapashcamanta tucui iniccuna ñaupacpi rimai tiyashca. Diosmanta yanapai mañani; paicuna rirashcapi catina ushancapac paicuna mutsushcata cuilla, Dios munashca shina.
64001007	Jesucristota yanapanaraicu purincapac callarinushca, Diosta mana ricsiccunamanta mana shuc yanapaita chasquina munanushcachu.
64001008	Chairaicu ñucanchic paicunata ricuna tucunchic, shuti shimi yachachinapi paicanata yanapancapac.
64001009	Shuc pancata miccunaman quillcarcani, ranti Diótrefes ñucanchicta mana uyana munan, pailla amu causasha yuyashcaraicu.
64001010	Chairaicu, rishpa imaca, pai rurashcamanta rimanami cani, ñucanchicmanta llullashpa, camishpa purin. Chaihuan mana cushiyashpa, chaiman pactac huauquicunata mana chasquinchu, pipash paicunata chasquina manacpi, mana chasquichin, iniccuna ucumantapash paicanata callpachin.
64001011	Llaquishca huauqui, mana alli rurashcacunata ama catinquichu, ashtahuan alli rurashcacunata catinqui. Alli cashcata rurac Diospac runa can, ranti mana alli cashcata rurac Diosta mana ricushcachu.
64001012	Tucuicuna Demetriomanta alli rimanun; chai shuti can; ñucanchicpash pai allimi can ninchic, can ñucanchic shuti rimashcata yachanqui.
64001013	Canta achca rimana charircani, ranti quillcapi mana rimanayanichu;
64001014	utcallami canta ricusha yuyani canhuan jinu rimarincapac.
64001015	Ganas causai canpi tiyachun. Mashicuna canta yuyarinunmi. Caita mañani, ñucanchic yuyarishcata caran mashiman rimapai.
65001001	Ñuca, Judas, Jesucristopac runa, Santiagopac huauqui, Dios Yaya llaquishpa cayashcacunamanmi cai pancata quillcani, paicuna Jesucristo ricucushcacuna canun.
65001002	Achca Dios cancunamanta llaquirishcata, ganas causaita llaquinata-pash chasquichic.
65001003	Llaquishca huauquicuna, cancuna ñucapash charishca quishpinamantami achcata munashcani cancunata quillcanca-pac; ranti cunanca, Diospac runacanata shuc cutilla huiñaipac cushca ininapi sinchicuichic rimancapac quillcana tucuni.
65001004	Umachishcahuan maican runacuna cancuna ucupi yaicunushca, chai runacuna Dios quillcashca shimipi unaimanta huañuncapaC cautsayachishca canurca. Millai runacuna canan, chairaicu ñucanchic Diosmanta chasquishca cuyaihuan millaipac causanun, chairapash, shuclla Amu Apunchic Jesucristota mana chasquinun.
65001005	Cancuna ña yachacllapita, cancunata yuyachinayani Apunchic, Israel runacunata Egiptomanta llucshichishca huasha, ima shina mana iniccunata chincachirca.
65001006	Chash-nallata angelcunatapash, paicuna tiyanata jichushpa chican-yashcaraicu, puchucai pancha taripanapac huacaichishca charin yana, mana tucuric chunta curralpi.
65001007	Chai angelcuna shinallata Sodoma, Gomorra, mayanta tiyac llactacunantin, yumashpa yapa juchallinurca, manchaipac juchacunata rurashpa causanurca. Chairaicu mana tucuric ninahuan ñacachi tucunurca Tucuicana ricuncapac.
65001008	Chairapash, chai ranacuna nuspa causaipi catishpa, paicuna aichata ticllayachinun, Apunchicta mana uyana munanun, angelcunata millaipac shimicunahuan piñanan.
65001009	Arcangel Miguel jinu, Moisespac aichata mitsanacushpa supaihuan macanacushcapi, mana piñashcahuan paita cautsayachircachu, cashnalla paita nirca: "Apunchic canta rimachun".
65001010	Ranti chai runacuna mana alli ricsishca imacunamantapash mana alli shimita rimanun; ranti paicana huihuacuna shina yuyai illac ricsishcata, paicunallata huacllichincapac charinun.
65001011	¡Supaicuna! Cain rurashcata catinun. Balaan shina, cullquiraicu pantanushca; Coré shina, piñarishcamanta huañumm.
65001012	Cancuna huauquipura llaquinacushpa raimishca-pi, pincaipac canun, paicuna chaipi cushiyashcahuan micunun, upianan, mana ansa yupaichanata charishpa. Quiquinllata ricuc michic canan. Huaira maimanpash tancacushca yacu illac puyu canun. Pai aparinapi mana muyuyuc yura canun, ishcai cuti huañushca, sapintin surcushcacuna.
65001013	Sinchi jatarishca ñucñu yacu bacu canun, paicuna pincaipac rurashcata puscuta shina shitanun. Ñanmanta anchurishca cuillur canun, quiquin yana tutapi huiñai causancapac churashca canun.
65001014	Adan huasha canchis niqui Rucu yaya Enocpash cai shimicunata chai runacunamanta rimarca: "Apunchicta ricurcani, huaranca huaranca angelcanahuan shamucpi
65001015	tucui runata taripancapac, tucui millai runacunatapash cautsayachincapac, paicuna millaimanta mana allita rurashcaraicu, paicuna millai juchasapa ranacuna cashpa paita mana alli shimicunahuan piñashcaraicu".
65001016	Paicana causaihuan mana cushi canun, tucuimanta caminan, paicuna aicha munashcallata rurashpa cushiyaita charinun. Sumac shimita rimac canun, runacunata umachishpa paicanaraicu cullquiyancapac.
65001017	Ranti cancuna, llaquishca huauquicuna, yuyarichic Apunchic Jesucristopac apostolcuna
65001018	caita cancunaman rimashcata: "Puchucai pachacunapi asisiqui runacunami tiyanunca, mana alli munaicunallata rurashpami paicuna causanunca".
65001019	Chaicunami runacunata chausichic canun; paicuna aicha mañashcatallata catinan, mana charinan Diospac Samaita.
65001020	Ranti cancuna, llaquishca huauquicuna, sumac inina charishcapi sinchicushpa causaichic.
65001021	Diospac llaquinapi causaichic, Apanchic Jesucristo pai ñucanchiraicu llaquirishpa, huiñai causaita ñucanchicman cuna punchata chapashpa.
65001022	Mana shuclla yuyaipi sinchicushpa causaccunamanta llaquirina canquichic.
65001023	Ninamanta surcushpa shuccanata quishpichichic, chaishuccunamanta llaquirichic; ranti paicuna-manta yuyanquichic, paicana churanantin millaichic, mana alli causashcamanta ticllayachishca charishcaraicu.
65001024	Ñucanchita Quishpichic, shuclla Dios pailla ushaita charin ñucanchicta juchallinamanta quishpichincapac, pai quiquin jatunyashca ñaupacpi ñucanchicta cushi, mana ticllayuc ricuchinata ushan.
65001025	Shuclla Diosta, Cristo Jesus Apunchicraicu quishpichicta, jatunyana, jahuayana, ushai, apu cana paipac cachun, tucui pachamanta ñaupac cunan, huiñaipash. Chashna cachun.
66001001	i Caimi Dios Jesucrisrota ricsichishca, pai paita yanapaccunata tucunca rashcata ricsichincapac. Jesucristo paipac angelta cachamushpa paita yanapac Juanta ricsichishca,
66001002	pai tucui pai ricushcamanta shutita riman, ricuyacpash pai can Diospac shimimanta, Jesucristo sinchicuchishca shimimanta.
66001003	Cai quillcata ricuc cai Diosmanta chasquishca shimita Catishpa uyachishcata uyaccuna cushiyanuchan, caipi quillcash-cata uyaccanapash, ña paipac pacha pactacushcaraicu.
66001004	Ñuca Juan, Asia suyupi canchis iglesiacanaman quillcani. Cacmanta, cashcamanta, shamunca racmanta cuyaita, alli causaita chasquichic, pai tiyashca ñaupacpi tiyac canchis samaicunamantapash chasquichic,
66001005	Jesucristomantapash, pai shuti rimac ricuyac can, pai tucuicunamanta ñaupac huañushcamanta causarirca, cai pachamanta yallipash can. Cristo ñucanchicta llaquin, paipac yahuarta tallichishpa ñucanchic juchacunamanta quishpichishca;
66001006	chashna ñucan-chic paipac runacuna tucushcanchic; paipac Dios Yayata yanapac pacriyayacunata ñucanchicta rurashca. ¡Jatunyana, ushai huiñai paipac canuchun! Chashan cachan.
66001007	¡Cristo puyu ucupi shaman!, ¡ricuichic! Tucuicunami ricununca, paita tucsiccunapash, cai pachamanta tucui runacunami llaquirishpa pairaicu huacanunca. Ari. Chashnami canca.
66001008	"Ñucami Alfa Omegapash cam", Apanchic riman, pai tucuita ushac Dios, canan cac, ñaupa cac, shamanca racuc.
66001009	Ñuca, Juan, cancunapac huauqui cani, ñuca Jesus—huan llutarishca cashcaraicu cancunahuan Diospac pachapi causani, llaquicunapi, llaqui tiyashcapi sinchicuna ushaita charini. Patmos shutiyuc islapi carcani Jesus sinchicuchishca Diospac shimita huillashcaraicu.
66001010	Shuc domingo samai ñucamanta amuyarca; chashnapi shuc sinchi shimita ñuca huashaman uyarcani, trompeta uyarishca shina sinchi shimi,
66001011	pai rimahuacurca: "Can ricushcata shuc pancapi quillcai, Asia suyupi tiyac canchis iglesiacunaman chaicunata cachai: Efesoman, Esmimaman, Pergamoman, Tiatiraman, Sardisman, Filadelfiaman, Laodiceaman.
66001012	Chai uyaricuc shimi pipacta can nishpa ricuncapac huashaman ticrashpa ricurcani; ticrashpa ricushcapi canchis curimanta candelabro nishcacunata ricurcani,
66001013	chaupi candelabrocuna ucupi shuc runa shinata ricurcani, chaquicama churanahuan churarishca, pechopi shuc curimanta chunpihuan huatarishca.
66001014	Paipac accha millma shina yurac carca, alli nicpi, rasu shina yurac; paipac ñahuicanaca japirac nina shina canurca.
66001015	Paipac chaquicuna chiuclla llanpushca anta shina sinchi ninapi apiyachishca shina carca, pai rimashca shuc paccha shina sinchi uyaric carca.
66001016	Paipac yachac maquipi canchis cuillurcunata charirca; paipac shimimanta shuc ñañu ishcai manñayuc mircanu llucshicurca. Paipac ñahui inti sinchi rupachicushcapi ricurishca shina carca.
66001017	Paita ricushpa, paipac chaquipi huañushca shina urmarcani. Ranti pai, paipac yachac maquita ñucapi churashpa, rimahuarca: "Ama manchaichu; ñucami tucuimanta ñaupa, tucuimanta huasha cani,
66001018	cunan causacucmi cani. Huañushca carcani, ranti cunanca huiñaipac causani. Ñucami huañui pachamanta llavecanata charini.
66001019	Can ricushcata quillcai: cunan tiyashcata huasha tiyanca racushcatapash.
66001020	Caimi ñuca yachac maquipi can ricushca canchis cuillurcanapi pacashca tiyac can, curimanta canchis candelabrocunapipash: canchis cuillurcuna canchis iglesiacunapi tiyac angelcunata ricuchiranun, canchis candelabrocunaca canchis iglesiacunata ricuchiranun.
66002001	"Efesopi tiyac iglesiamanta angelta quillcai: 'Paipac yachac maquipi canchis cuillurcanata charic, curimanta canchis candelabro ucupi puric caitami riman:
66002002	Tucui can rashcata yachanimi; canpac sinchi llancanata, can sinchicushpa catishcata yachanimi; yachani can millai runacunata mana ricuna ushashcata. Yachanimi can, mana apostol cashpallata apostolmi canchic rimaccunata camashpa, paicunata llullaipi tupashcata.
66002003	Sinchicushpa catishcanqui, ñucaraicu achcata ñacarishcanqui, mana sanpayashpa.
66002004	Ranti caipi pantacunqui; callaripi charishca llaquinata ña mana charinqui.
66002005	Chairaicu, ricui imapi pantacushcata, Diosman ticrai, can callaripi rurashcata cutillata rurai. Mana cacpi, mana can alliman ticracpi, canpac candelabrota pai shayashcamanta anchuchisha-mi.
66002006	Chashna cacllapita, canpac allipac nicolaitacunapac causaita chicninqui ñuca chicnishca shinallata.
66002007	Rinriyuc uyachun iglesiacunaman Diospac Samai rimashcata: Ñucami atic ranacunata Diospac jahua pachapi shayac causaita cuc yuramanta carasha'.
66002008	"Esmirnapi tiyac iglesiamanta angeltapash quillcai: 'Tu-cuimanta ñaupa, tacuimanta huasha, huanushca cac, cutillata causarishca, Caitami riman:
66002009	Ricsiuimi can ñacarishcata, can llushti cashcatapash; alli nicpi, tucuitami can charinqui. Judio-mi canchic rimaccuna canmanta mana alli rimashcata yachanimi, paicunaca mana imapash canunchu, supai tantachishcami canun.
66002010	Can ñacarmca racushcamanta ama manchaichu, can-canamanta maicancanata chunta curralpi churanca ranan, tucui cancuna camai tucushca cancapac; ansa punchacuna cancana ñacarina tucunca ranquichic. Huañunacama sinchicui, ranti ñuca shuc cuyaita shina canman causaita cusha.
66002011	¡Rinriyuc Samai iglesiacunaman rimashcata uyachun! AtiCcuna mana an-sapash ñacarinuncachu cuti huañui pactamushcapi'.
66002012	"Pergamomanta iglesiamanta angeltapash quillcai: 'Caitami ñañu ishcai manñayuc mircanuta charic riman:
66002013	Ñuca yachani can supai amu paipac tiyarinata charishcapi causacushcata; shina cacllapita ñucahuan caticunqui. Ñucapi ininata mana saquishcanquichu, ñucapac cusca ricuyac Antipasta, Supai causana llactapi huañuchishcapipash, ininata mana saquircanquichu.
66002014	Ranti caicunapi can pantacunqui: Balaam yachachishcata catic maicancuna canpac ucupi tiyanun; pai Balacta israelitacunata juchallichincapac, huacacunaman camaripi ricuchishca aichata micushpa, camachirca, yumashpa juchallishcahuanpash.
66002015	Chashnallata, maicancanata nicolaita-cuna yachachishcamanta mana chincayana munaccunata charinqui.
66002016	Chairaicu, Diosman ticrai; mana cacpi, ñallami canpacman risha; chaipi ñuca shimimanta llucshic mircanu-huanmi paicunahuan macanacusha.
66002017	Rmriyuc uyachun Samai iglesiacunaman rimashcata:Aticcanata pacashca tiyac "mana" nishcamanta paicunata carashca; shuc yurac rumitapash paicunata cushami, chaipi shuc mushu shuti quillcashca tiyan; chasquicllami ricsin, shuccunaca mana'.
66002018	"Tiatirapi tiyac iglesiamanta angeltapash quillcai: 'Caitami Diospac Churi riman, ñahuita japirac nina shina charic, chaquicunata llanpushca anta shina charic:
66002019	Tucui can rurashcata yachani; can llaquishcata, canpac inina, canpac yanapai, can mana sanpayashpa caticushcata yachanimi; callarishcapi rurashcamanta canan ashtahuan yalli ruracushcata yachanimi.
66002020	Ranti caimanta canta rimana munani: canpacpi chasquinqui chai Jezabel shutiyuc huarmita, pai Diospacraicu-mi rimani rimashpallata, pai yachachishcahuanca ñucata yanapaccunata umachin, yumashpa juchallinapi urmachispa, huacacunaman camaripi ricuchishca micunacanata micuchish-pa.
66002021	Diosman ticrana tuputa chapani; ranti pai mana munashcachu, mana saquishcachu yumashpa juchallinata.
66002022	Chairaicu cunan paita sinchi uncuchinca rani, paihuan crusta paquiccunata sinchi ñacachinahuanmi camanca rani, paicuna mana alli rurashcamanta mana nanaricpi chaipash.
66002023	Pai charishca churicunata huañuchishami; chashnami tucui iglesiacuna mai shuncu cuchuta, mai yuyai cuchucunata ñuca ricsishcata yachanunca; cancunatapash caran amu rurashca tuputami cusha.
66002024	Rami cancunata, Tiatirapi causac cashpalla-ta mana chai yachaita caticcunata, mana ricsinushcapash paicuna Supaipac pacara jatun yachaicuna nishcatapash, paicunaman mana ima ñacarina tiyancachu;
66002025	ranti cancana charishcata mana chincachina canquichic ñuca shamunacama.
66002026	Aticcunaman, causaicama ñuca munashcata ruraccunaman, llactacunapac apu tucuna ushaitami cusha,
66002027	-
66002028	sinchi maquihuanmi paicunata pushananca, mancallpamanta rurashca mucahuata shinami paicunata paquinunca, ñuca rurashca shina, ñuca Yayamanta ushaita chasquishcaraicu. Tutamanta ricuric cuillurtapash paiman cushami.
66002029	Rmriyuc cai Samai iglesiacunaman cushca shimita uyachan'.
66003001	"Sardispi tiyac iglesiamanta angeltapash quillcai: 'Diospac canchis samaicunata, canchis cuillurcunata charicmi caita riman: Tucui can rascata yachanimi, ricurincapacca causac canqui, shina cashpallata huañushca canqui.
66003002	Ricchari, canpi chaira mana huañushcata causachi; ricushcanimi can rurashcacuna ñuca Diospac ñaupacpi chaira mana pacta cashcata.
66003003	Chashnamanta, canta yachachishcamanta yuyarish-pa, paita catishpa Diosman ticrai. Can mana ñahuita pascashpa causacpica, can cuncailla tiyashcapi, shuc shuhuac runa shinami canpacman pactasha.
66003004	Shinapash, Sardispi churana mana mapayachic runacuna ansashitu tiyan; paicuna ñucahuan yuraclla churarishca purinca ranun, chashna cuyai tucuna cashcaraicu.
66003005	Aticcana chashna yurac churanahuan churachish-cami canunca, paicunapac shutitapash mana anchuchishachu causaita cuc quillcamanta; ashtahuan ñuca Yayapac ñaupacpi paipac angelcunapac ñaupacpipash paipac shutita rimashami.
66003006	¡Rinrita charic Samai iglesiacunaman rimashcata uyachun!'.
66003007	"Piladelfiapi tiyac iglesiamanta angeltapash quillcai: 'Santo, shuti cac, Jatun Curaca Davidpac llaveta charic, pai pascacpi mana pipash huichcana ushacushca, pai huichcacpi mana pipash pascana ushacushca, caita riman:
66003008	Tucui can rashcata yachanimi; ricui, canpac ñaupacpi pascara pancuta churashcam; chaita mana pipash huichcana ushan; mana sinchi cashpapash, ñuca shimita uyashcanqui, ñucamanta mana chicanyashcanqui.
66003009	Ñucami, Supaipac ranacuna, llullaisiqui, judiomi canchic nishpallata mana caccuna, canpac chaquipi cuncurichisha, ñuca canta llaquishcata paicuna yachancapac.
66003010	Mana sanpayashpa can ñuca shimita huacaichishcaraicu, canta ñuca quishpichishami tucui cai pacha camai tucuna pactashcapi.
66003011	Ñami shamuni. Can charishcata huacaichi, can charishca cuyaita ama pipash quichancapac.
66003012	Aticcanata ñuca Diospac huasipi columna nishcata rurashpa shayachisha, huiñaimi chaipi causanunca; paicunapimi ñuca Diospac shutita, ñuca Diospac llactapac shutitapash quillcasha, ñuca Diospac jahua pachamanta shamuc mushu Jerusalen; ñuca mushu shutitapash paicunapi quincashami.
66003013	¡Rinrita charic Samai iglesiacanaman rimashcata uyachan!'.
66003014	"Laodiceapi tiyac iglesiamanta angeltapash quillcai: 'Caitami shuti cac riman, mana llullashpa rimac ricuyac, tucui Dios rurashcapac amu.
66003015	Tucui can rurashcata yachani. Mana rupac canqui mana chiri canqui. ¡Chiri, rupac cashpa chari ashtahuan alli canquiman!
66003016	Ranti ansa cunuclla, mana chiri mana rupac cashcaraicu, ñuca shimimanta cuinashcanquimi.
66003017	Can tucuita charicmi cani rimanqui, huacaichishca achcami tiyahuan, mana imapash pishihuanchu ninqui; mana atipanqui canllata llaquipac cashcata, pipash canta ricushpa llaquiripac, tsuntsu, ñausa, llushti canqui.
66003018	Cai ñuca shimita uyai: ninapi chuyayachishca curita rantihuai, alli shuti pacha canta ama imapash pishincapac; shuc yurac churanatapash churarishpa can pincaipac llushtiyashcata quillpancapac, ñahui janpitapash, ñahuipi jahuirishpa ricuna ushancapac.
66003019	Ñucaca piñanimi, camachinimi ñuca llaquishcacunata. Chairaicu sinchicushpa cuti Diosman ticrai.
66003020	Ricui, puncupi cayacuni; maicanpash ñuca shimita uyashpa pascapi, paipac huasipi yaicushpa ishcantinpurami micushun.
66003021	Aticcunata ñuca tiyarinapimi paicunatapash tiyachisha, ñuca tiyarishca shina, ñuca yallishcapi, ñucapash ñuca Yayapac tiyarinapi tiyarircani, paipac mayanpi.
66003022	¡Rinrita charic, Samai iglesiacunaman rimashcata uyachun.!".
66004001	Chai huasha, chaipi jahua pachapi shuc puncu pascara ricurirca; ñaupa trompeta shina uyaric shimi cuti rimahuarca: —Caiman sicamui, ricuchishcanqui huasha tucunca rashcata—.
66004002	Chaillapita Samai amuyahuarca, jahua pachapi shuc tiyarina churashcata ricurcani, chai tiyarinapi shuc runa tiyacurca.
66004003	Tiyarinapi tiyacuc jaspemanta shina, granatemanta shina ricuric carca; chai tiyarina luyucta shuc cuichi esmeralda shina llinpiyac tiyarca;
66004004	chai tiyarina luyuctapash ishcai chunca chuscu tiyarinacunata ricurcani, chaicunapi ishcai chunca chuscu rucucuna tiyaranurca: yurac churarishca canurca, umapica curimanta llaututa charinurca.
66004005	Tiyarinamanta llinpiyashca, sinchi uyarishcacuna, tulupushcacuna llucshira-nurca; tiyarina ñaupacpi canchis achiccuna japirayanun, paicuna Diospac canchis samaicuna canun.
66004006	Chai tiyarina ñaupacpi tiyarca shuc ñucñu yacu shina ricuric, cristal shina chuya. Chaupi panpapi, tiyarina cashcapi, paipac mayanta, chuscu huihuacuna ñaupacman huashaman ñahuiyuccuna tiyanurca.
66004007	Ñaupacpi ricuric huihua puma shina ricuric carca; shucca cari huacra shina ricuric carca; chaishucca rana ñahuita charirca, puchucaica huanpurac huamani shina ricuric carca.
66004008	Paicanamanta caranlla sucta ricrata charinurca, jahuamanta ucumanta ñahuiyuccuna. Tutantin punchantin caita rimanata mana saquinunchu: '¡Santo, santo, santomi tucuita ushac Apunchic can, cac, cashca, shamanca rac!".
66004009	Chai chuscu huihuacuna caran caparishcapi "jatunyana, jahuanyana, cuyai tiyarinapi tiyacucpac, huiñai causacpac cachun" nishpa,
66004010	ishcai chunca chuscu rucucuna tiyarinapi tiyacucpac ñaupacpi paita chacchashpa cuncurinun. Paicunpac llaututa tiyarina ñaupacpi shitashpa rimanun:
66004011	"Apunchic Dios. Canlla cuyai, jatunyachish, jahuayachish tucana canqui, ushaitapash charinqui; can tucui tiyashcacunata rurashcaraicu can munashcaricu tiyanun, can paicanata rurashcanqui".
66005001	Tiyarinapi tiyacucpac yachac maquipi shuc pillu-chishca pancapi ucumanta canchamantapash quillcarayuc- ta ricurcani, cnachis sellocunahuan quillpashca carca.
66005002	Shuc ushayuc angel sinchi shimihuan tapucucta ricurcani: —¿Maicanmi sellocunata lliquishpa pilluchishca pancata pascana ushac tiyancachu?—
66005003	Ranti jahua pachapi, cai allpapi allpa ucupipash mana pipash tiyarcachu pilluchishca pancata pascashpa ricuna ushac.
66005004	Ñucaca yapa huacacurcani, pilluchishca pancata pascashpa, ricuna ushac mana tiyascaraicu.
66005005	Ranti rucucunamanta shuc rimahuarca: —Ama ashtahuan huacaichu, Judapac aillumanta puma, Jatun Curaca Davidpc churi, atishcami, pai pilluchishca pancata pascana ushan, sellocunatapash lliquina ushanmi.
66005006	Chashnapi, tiyarinahuan huihuacuna chaupipi, rucucuna chaupipi, shuc Corderota ricurcani. Shayacurca, huañuchishca shina ricurishpallata. Canchis cachuyuc, canchis ñahuiyuc carca, paicuna tucui pachaman Dios cachashca canchis samaicuna canun.
66005007	Chai Cordero rishpa tiyarinapi tiyacucpac yachac maquimanta pilluchishca quillcata japirca;
66005008	pai chai pilluchishca quillcata japishca shina, chuscu huihuacuna, ishcai chunca rucucanantin Corderopac ñaupacpi cuncurmurca. Tucui paicuna arpata charinurca; charinurcapash curimanta mucahuacuna sumiriuhuan juntachishca; chaicuna Diospac runacana Dios—huan rimarishca canun.
66005009	Cai mushu taquinata taquirananca: "Canllami pilluchishca quillcata japina ushanqui, paipac sellocanatapash lliquina ushanqui, camaripi huañuchishca cashpa; canpac yahuarta tallichishpa Diospacta rantircanqui tucui laya rana, tucui laya shimiyuc maipi causac, tucui laya llactacunata.
66005010	Paicunata Diospac mnacunata rurarcanqui, ñucanchic Diospac pacriyayacanata rurarcanqui paicanaca cai pachapac amumi canunca".
66005011	Huasha ricucpi, achca angelcanapac shimita tiyarina mayanpi, huihuacunapac, mayanpi caccunata uyarcani. Junu junu paicana jantaranurca,
66005012	cashna sinchi rimaranurca: "Camaripi huañuchishca Cordero pailla chasquina ushan ushaita, tucui charinata yachai, jahuayachina, jatunyachina, chacchana".
66005013	Jahua pachapi tiyac, allpapi tiyac, allpa ucupi tiyac, ñucñu yacupi tiyac Dios rurashca tucui imacuna cashna rimaranurca: "Tiyarmapi tiyacucta Corderotapash, huiñai huiñai chacchana, jatanyana, jahuayana, ushai cushca cachan".
66005014	Chuscantin huihuacuna "Chashna cachun" cutipara-nurca. Chuscu chunca chuscu rucucunaca cuncurishpa chacchanurca.
66006001	Chai huasha ricurcani ima shina Cordero canchismanta sellocanata shucta lliquirca; chaipi uyarcani chai chuscu huihuacunamanta shuc caita rimarca tulupushca shina shimihuan: —Shamui.
66006002	Ricushpa ricurcani shuc yurac caballota, paipac jahuapi tiyacuc shuc ballestata maquipi charirca. Paita shuc llaututa cunurca, atishpa atincapac llucshirca.
66006003	Cordero ishcai niqui sellota lliquishcapi, ishcai niqui huihua rimashcata uyarcani: —ShamuL
66006004	Chaipi shuc caballo llucshirca. Chaica puca carca, paipac jahuapi cac cai pachamanta alli causaita anchuchincapac ushaita chasquirca, runacuna paicunapura huañuchinacuncapac; paita shuc shuc jatun mircanuta cunurca.
66006005	Cordero quimsa niqui sellota lliquishcapi, quimsa niqui huihua caita rimashcata uyarcani: —Shamui. Ricushcapi, shuc yana caballota ricurcani, paipac jahuapi tiyacuc shuc llashai camanata maquipi charirca.
66006006	Chuscu huihua ucumanta cai shimi rimashca uyarcani: "Shuc kilo trigolla shuc pancha llancashcamanta, chashnallata quimsa kilo cebadalla shuc pancha llancashcamanta; ranti yancamanta ama jichanquichicchu huirata vinotapash".
66006007	Cordero chuscu niqui sellota lliquishcapi, chuscu niqui huihua caita rimashcata uyarcani: —Shamui.
66006008	Ricushcapi ricurcani shuc quilluric caballota, paipac jahuapi tiyacucca Huañui shutiyuc carca. Paipac huashalla huañui pachamanta shamucta ricurcani, paicuna chaupi pachamanta chaupi pachapi ushaita cui tucunurca, macanacu-chishpa huañuchincapac, yaricaicunahuan, uncuicanahuan, cai allpapi tiyac pumacunahuan huañuchincapac.
66006009	Cordero pichca niqui sellota lliquishcapi, Diospac shimita yachachishcamanta huañushcacunata altar ucupi ricurcani.
66006010	Caparishparimaranurca: —Tucuimanta yalli santo, cusca, allpamanta runacanata taripana punchata chapaimanta aminchicmi; ñucanchicta hua-ñuchishcamanta ñacachinatapash chapaimantami aminchic.
66006011	Chaipi yurac churanacunata paicunaman cunurca, chai-ra ansata samaichic rimai tucunurca, Cristota yanapashcamanta huañuchi tucuccanapac huauquicunapac tuputa pactachinacama.
66006012	Cordero sucta niqui sellota lliquishcapi, ricurcani, shuc jatun allpa cuyurina tiyarca. Inti yana tucurca, llaquirishbcapi churarishca churana shina; quilla, puca yahuar shina tucurca,
66006013	cuillurcunaca jahua pachamanta allpaman urmanurca, llullu higo muyucunapaipac yuramanta sinchi huairahuan urmashca shina.
66006014	Quillca panca pilluchishca shina jahua pacha chincarirca, tucui urcucuna islacunapash paicuna shayashca-manta chicanman cuyuchi tucunurca.
66006015	Cai pachamanta apucuna allpa jutcucunapi, rumi ucucanapi miticanurca, jatun apucunantin soldado apucanantm achcata chariccunantin, ushai chariccunantin, tucui huataracunantin quishpiracunantinpash;
66006016	paicuna rimanurca rumicunata urcucanatapash: —Ñucanchic jahuapi urmashpa pacaichic ñucanchicta tiyarinapi tiyacucpac ñahuimanta, Cordcropac piñarimantapash.
66006017	Ñacarina puncha pactarishcaraicu, ¿maicanllaca ñacarinata aparina ushancachu?.
66007001	Chaita ricushca huasha, chuscu cuscacunapi chuscu shayac angelcunata ricurcani, paicuna chuscu huairacanata jarcaranurca ama allpapi huairancapac, ama ñucñu yacupi huairancapac, ama maican yurapipash huairancapac.
66007002	Ricurcanipash shuc angel inti llucshinamanta shamucta, causac Diospac sellota pai charirca. Chai angel sinchi shimihuan caparirca chaishuc chuscu cai allpata ñucñu yacantin huacllichina ushaita chasquiccanata:
66007003	—Allpata, ñucñu yacuta yuracunatapash ama huacllichichicchu, ñucanchic Diospac runacunata paicunapac Irentepi chaira mana churashca cashpa.
66007004	Mashna jahuishcacuna cashcata yacharcani: shuc patsac chuscu chunca chuscu huaranca tucui IsraeI aillucunamanta.
66007005	Judapac aillucunamanta chunca ishcai huaranca jahui tucunurca, chunca ishcai huaranca Rubenpac aillumanta, chunca ishcai huaranca Gadpac aillumanta,
66007006	chunca ishcai huaranca Aserpac aillumanta, chanca ishcai huaranca Neftalipac aillumanta, chunca ishcai huaranca Manasespac aillumanta,
66007007	chunca ishcai huaranca Simeonpac aillumanta, chuncaishcai huaranca Levipac aillumanta, chunca ishcai huaranca Isacarpac aillumanta,
66007008	chunca ishcai huaranca Zabulonpac aillumanta, chunca ishcai huaranca Josepac aillumanta, chunca ishcai huaranca Benjammpac aillumanta.
66007009	Chai huasha ricurcani, achca runa tucui mama-llactacunamanta, tucui laya runacuna, tucui laya shimi, tucui laya llactacunamanta. Tiyarina ñaupacpi, Cordero ñaupacpi shayaranurca, manapi yupaipac achca canurca. Yurac churarish-ca canurca, maquipi chanta pancata aparanurca.
66007010	Tucui sinchi shimihuan capariranurca: —Atina tiyarinapi tiyacuc ñucanchic Diospacmi Corderopacpashmi can.
66007011	Tucui angelcuna tiyarina luyucta, rucucuna, chuscu huihuacana luyucta shayaranurca; tiyarina ñaupacpi frentehuan allpapi tacarinacama patarinurca, Diosta chacchanurca
66007012	rimashpa: —¡Chashna cachun! Chacchana, jatunyana, yachai, pacrachuna, jahuayachina, ushai, sinchi cana ñucanchic Diosman cushca cachun huiñai huiñai. ¡Chashna cachun!.
66007013	Chashnapi rucucunamanta shuc tapuhuarca: —¿Cai yurac churanahuan churarishcacuna picunami canun?, ¿paicuna maicanta shamushcata yachanquichu?.
66007014	—Canca yachanquimi apulla, paita cutiparcani. Paica rimahuarca: —Caicunami jatun ñacarinamanta shamuccuna canun, paicunami churanata maillashpa Corderopac yahuarpi yuracyachiccuna canun.
66007015	—Chairaicumi Diospac tiyarina ñaupacpi canun, tutantin punchantinmi paipac huasipi paita yanapanun. Tiyarinapi tiyacuc paicunata ricunca.
66007016	Yaricai, upianai ña mana ñacarmuncachu, intipash paicunata mana rupachincachu, rupaipash paicanata mana quillachincachu;
66007017	tiyarina chaupipi cac Cordero, ovejacunata shina ricucushcaraicu paimi causaita cuc pacchacunaman purichinca, Diosca tucui ñahui yacumanta paicanata pichanca.
66008001	Cordero pilluchishca quillcamanta canchis niqui sellota lliquishcapi, jahua pachapi ansata chunlla saquirirca.
66008002	Chai huasha Diospac ñaupacpi canchis angelcuna shayacucta ricurcani, canchis trompetacunata paicunaman cunurca.
66008003	Chai huasha shuc angel shamurca, shuc curi sumiriu rupachinahuan altar ñaupacpi shayarirca; paiman achca sumiriuta cunurca tiyarma ñaupacpi tiyac curimanta altarpi rupachincapac, tucui Diospac runacuna paiman mañashcacunata ricuchincapac.
66008004	Angelpac maquimanta llucshic sumiriu cushni Diospac ñaupacman sicarca, Diospac runacuna mañashcacunahuan pacta.
66008005	Chashnapi sumiriu rupachinata angel japirca, altarmanta nina puchucunata japirca; chaipi juntachishpa, tucui allpapi shitarca; chaipi tulupuna, llinpiyana, uyarishcacuna, shuc allpa cuyurina tiyanurca.
66008006	Canchis trompetayuc angelcuna uyachincapac allichiri-nurca.
66008007	Shuc angel paipac trompetata uyachirca, chashnapi rasu muyucana ninahuan yahuarhuan chapuchishca allpaman shitai tucunurca. Quimsapi raquishcamanta shuc raquishca allpa ruparca, paipi tiyac yuracunantin, tucui huailla quihuacunan-tin.
66008008	Ishcai niqui angel paipac trompetata uyachishcapi jatun urcu shina ricuric ninalla japichishca ñucñu yacupi shitai tucurca; chashnapiquimsapi raquishcamanta shuc raquishca ñucñu yacu yahuarlla tucurca.
66008009	Chashnapi ñucñu yacu quimsapi raquishcamanta shuc raquishcapi tucui ima causacpash huañunurca; chashnallata barcocunapash shuc raquishca huacllichishca saquirmurca.
66008010	Quimsa niqui angel paipac trompetata uyachishcapi, shuc jatun cuillur shuc nina shina japichishca; yacucuna, pacchacuna, quimsapi raquishcamanta, shuc raquishcapi urmarca.
66008011	Chai cuillur Ajenjo shutiyuc carca; yacucuna quimsapi raquishcamanta shuc raquishca jayac tucurca, chashna yacucuna jayac tucushcamanta achca ranacuna huañanurca.
66008012	Chuscu niqui angel paipac trompetata uyachishcapi, mti quimsapi raquishcamanta shuc raquishca huacllichi tucurca; chashnallata quilla quimsapi raquishcamanta, cuillurcunapash quimsapi raquishcamanta shuc raquishca huacllichi rucunurca. Chashna paicanapash quimsapi raquishcamanta shuc raquishca yana saquirirca, puncha tuta quimsapi raquishcamanta paicunamanta shuc raquishca mana ricuchinurca.
66008013	Chai huasha ricurcani, chaipi shuc huamani chaupi jahua pachapi huanpurashpasinchi shimihuan rimacurca: —Ai, ai, ai allpamanta runacuna, chai shuc quimsa angelcana trompetata uyachicpi, ima chari tucanunca.
66009001	Pichca niqui angeI paipac trompetata uyachirca, chashnapi shuc cuillur jahua pachamanta allpaman urmashcata ricurcani; paita huaicupi tiyac jitapac llaveta cunurca.
66009002	Huaicupi tiyac jitata pascashcapi, chaimanta shuc jatan ninamanta shina cushni llucshirca; chai jitamanta cushni intita huairatapash puyuyachirca.
66009003	Chai cushnimanta jiquicuna llucshishpa tacui allpapi chausirinurca; uputinticuna shina cana ushaita cui tucunurca.
66009004	Paicuna rimai tucunurca ama shuc quihuata, ama huailla ricuricta, ama shuc yurata huacllichincapac, frentepi Diospac sellota mana chariccunallata huacllichincapac rimai tucanurca.
66009005	Ranti runa huañuchincapac mana rimai tucunurca; paicuna nanachishca uputinti tucsishca shina nanaimi carca.
66009006	Chai punchacunapi runacuna huañuita mashcashpapash mana tarmuncachu; paicuna huañuita mashcacpipash, huañuica paicanamantachicauyancami.
66009007	Chai jiquicuna macanacuncapac allichishca shina canurca; paicanapac umapi shuc curi llautu shinata charinurca, paicunapac ñahuica runa shina ricuric canurca.
66009008	Huarmi acchata shina charinurca, paicunapac quiruca puma quiru shina.
66009009	Paicunapac aichaca jillaimanta rurashca churanahuan shinata chararishca, paicunapac ricra uyarishca achca carrocuna caballocuna aisashca macanacuipi yaicushca shina uyariccuna canurca.
66009010	Paicunapac chupacuna tucsina apariclla, uputinti chupa shina ricuric canurca, chai chupacunapi ushaita charinurca pichca quilla tuputa runacunata ñacachincapac.
66009011	Jiquicanata pushaccama, pai huaicumantaangel can, hebreo shimipi Abadón shutiyuc can, ranti griego shimipica Apolión can.
66009012	Ñaupa ñacari ña tucurirca; ranti chaira ishcai pishin.
66009013	Sucta niqui angel paipac trompetata uyachishcapi, Diospac ñaupacpi tiyac curimanta rurashca altarpi tiyac chuscu cachucunamanta shuc shimita uyarcani.
66009014	Chai shimi suCta niqui trompetata charic angelta rimarca: —Jatun Eufrates yacu mayanpi huatashca tiyac chuscu angelcunata cachari.
66009015	Chashnapi chai chuscu angelcuna cachari tucunurca, runacuna quimsapi raquishcamanta shuc raquishcata huañuchincapac; paicunaca chaipac chaparanurca, chai pachata, chai punchata, chai quillata, chai huatata.
66009016	Uyarcani caballopi cac soldadocuna ima tupu cashcata: ishcai patsacjanu canurca.
66009017	Chai nuspaipi chai caballocunata paicunapac jahuapi tiyaccunantin cashnami ricurcani: paicunapac jillaimanta churana mna shina ricuric, jacinto shina ancas, azufre shina quillu carca. Caballocanapac umaca puma uma shina canurca; shimimantaca nina, cushni, azufre shitaranurca.
66009018	Runacuna quimsapi raquishcamanta shuc raquishca cai quimsacanaraicu huañunurca, rimacpica, ninaraicu, cushniraicu, azufreraicu.
66009019	Caballocunaca huañuchina ushaita paicunapac shimipi charinan paicunapac chupapipash; paicanapac chupa machacui shinami canurca, umacanahuan huacllichic canurca.
66009020	Ranti puchuc runacuna, chai huañuicanahuan mana huañuccuna, paicana ñaupac mana alli rurashcata cunanpash ruranata mana saquinurcachu; curimanta, cullquimanta, antamanta, rumimanta, caspimanta, mana uyana ushac, mana ricuna ushac, mana purina ushac supaicunata huacacanatapash chacchanata mana saquinurcachu.
66009021	Huañuchinatapash mana saquinurcachu, sacracunatapash, yumashpa juchallinatapash, shuhuanatapash mana saquinurcachu.
66010001	Cuti shuc ushayuc angel jahua pachamanta puyupi uraicumucta ricurcani; umapi shuc cuichita charirca; paipac ñahui inti shina chiuclla carca; paipac chancacunaca nina jahuapi japirashca shina ricuric canurca.
66010002	Paipac maquipi shuc pascara quillcata charicurca; paipac yachac chaquita ñucñu yacu jahuapi churarca, lluquitaca allpa jahuapi.
66010003	Shuc puma piñarishpa caparishca shina caparirca; pai caparishcapi, canchis tuluncuna paicunapac quiquin shimita uyachinurca.
66010004	Canchis tuluncuna rimashca huasha, ñuca quillcanca rarcani; ranti chashnapi shuc jahua pachamanta shimi ñucaman rimashcata uyarcani: —Canchis tuluncuna rimashcata canlla huacaichi, ama quillcaichu.
66010005	Chashnapi ñuca ricushca ñucñu yacupi, allpapi shayacu angel, paipac yachac maquita jahua pachaman jatachishpa,
66010006	sinchi shimita rimarca huiñai causacraicu, jahua pacha, allpa, ñucñu yacu, tucui paicunapi tiyaccunata ruracraicu. Rimarca: —Ña chapana ashtahuan mana tiyancachu;
66010007	canchis niqui angel paipac trompetata uyachincapac callarishcapi, Dios pacashpa charishca yuyai ña pactarishcami canca, pai paita yanapac profetacanata rimashca shina.
66010008	Ñuca ñaupa uyashca shimi, jahua pachamanta uyaric shimi, cuti rimashpa, caita rimahuarca: —Rishpa japi pascara quillca pancashituta chai ñucñu yacupi, allpapi shayacuc angel paipac maquipi charicushcata.
66010009	Angelpacman rishpa chai quillca pancashituta cuhuai mshpa mañarcani, paica cutipahuarca: —Caica, micui. Canpac shimipica mishqui shina mishquimi canca, ranti canpac huicsapica jayacmi tucanca.
66010010	Quillca pancashituta angelpac maquimanta japishpa, micurcani; ñuca shimipica mishqui shina mishqui carca, ranti micushca huasha ñuca huicsapi jayac tucuhuarca.
66010011	Chashnapi rimahuanurca: —Cutillata Dios achca llactacunamanta, mama— llactacunamanta, shimicunamanta, reicunamanta tucunca rashcata rimashcata rimana canqui.
66011001	Shuc pintu shina ricuri tupuna caspita cuhuanurca, cashna rimashpa: —Jatarishpa tupui Diospac huasita altartapash, chaipi chacchaccunatapash yupai.
66011002	Ranti ama tupuichu Diospac huasi ñaupacpi tiyac chushac panpata, Diosta mana ricsiccunaman cushca cashcaraicu; paicuna santo llactata chuscu chunca ishcai quilla tupu jaitashpa shitanca ranun.
66011003	Ñucaca ishcai ricuyaccuna tsaca churana churarishcacunata cachanca rani, shuc huaranca ishcai patsac sucta chanca puncha ñucaraicu rimancapac.
66011004	Cai ishcai ricuyaccuna allpa amupac ñaupacpi shayac ishcai olivocuna, ishcai candelabrocuna canun.
66011005	Maicanpash paicanata huacllichinata manacpi, ninata shimimanta paicana shitanun, chai nina paita piñaccunata illacta rupachic can; chashnami maicanpash paicunata huacllichinata munac huañunca.
66011006	Cai ricuyaccana jahua pachata quillpana ushaita charinan, caicuna Diospac—raicu rimacushcapi tucui pacha ama tamiachan, paicuna ushaitapash charinan yacuta yahuarta rurancapac, tucui Jaya uncuicunahuan aIlpata ñacachin-capacpash, paicana manashcacama.
66011007	Ranti paicuna ruranata tucuchishcapi, manchaipac huaicumanta sicamuc huihua paicunahuan macanacushpa, atishpa, paicunata huañuchincami.
66011008	Paicunapac ayacuna shitashcami saquirinunca Apanchic chacatai tucushca jatun llacta callecunapi, chai llactata iniccuna Sodoma, mana cacpi Egipto ninun.
66011009	Quimsa punchya chaupi caran laya llactamanta runa, tucui laya yahuaryuc, ima shimiyuc, mai mama—llactamantacuna paicunapac ayacunata ricununca, panpancapac mana saquinancachu.
66011010	Cai allpapi causaccuna paicuna huañushcamanta cushiyanuncami. Cushiyaimantami tucuipura cuyaicunata curinacunca, chai ishcai profetacana causacushpa paicanata ñacachiccana cashcaraicu.
66011011	Ranti quimsa puncha chaupi tucurishcapi, Dios paicunata causachicpi cutillata jatarinurca, tucui paicunata ricuccuna mana ushaipac mancharinurca.
66011012	Chashnapi chai ishcai ricuyaccuna jahua pachamanta shuc sinchi shimi paicunaman cashna rimashcata uyanurca: "Caiman sica-muichic". Paicunaca shuc puyupi jahua pachaman sicanurca, paicunata chicniccunapipash ricui tucunurca.
66011013	Chaillapita shuc jatun allpa chausirina tiyarca, chai allpa chausirinaraicu llacta chuncapi raquishcamanta shuc raquishca tularirca, chaipi canchis huaranca runacuna huañunurca. Chaira causac quipariccuna mancharimantalla jahua pachapi Diosta chacchanurca.
66011014	Ishcai niqui huañui tucurirca, shinapash mana unaichu quimsa mqui huañuica pactamunca ran.
66011015	Canchis niqui angel paipac trompetata uyachishcapi, sinchi shimihuan cashna rimashcacana uyarinurca: —Cunanca cai pacha ñucanchi Diospac, paipac Cristopac pachami tucushca, paica huiñai huiñaimi amu canca.
66011016	Diospac ñaupacpi paicunapac tiyarinapi tiyacuc ishcai chunca chuscu rucucuna, allpaman cumurishpa, Diosta cashna nishpa chacchanurca:
66011017	—Tucuita ushac Apunchic Dios, canta pacrachanchic, can canqui, can carcanqui, can canpac ushaita japishpa, apu tucuncapac callarishcaraicu.
66011018	Mama-llactacuna piñarinushca; ranti canpac piñarina pacha, huañushcacanata taripana pacha ña pactashca mari; paicunaman cunata canta yanapac profetacanaman cunquimi, canpac runacunaman canpac shutita yupaichaccuna- manpash, jatun cacpi uchilla cacpi imapash; allpata huacllichiccunata huacllichinquimi.
66011019	Chaipi jahua pachapi tiyac Diospac huasi pascarirca; chai huasi ucupi Dios—huan runacanahuan cunacushca shimita ricuchic Arca chaipi ricuricurca. Chaipi llinpiyashca, uyarish-cacuna, tuluncuna, allpa chausirishca, rasu muyu tallirishca tiyanurca.
66012001	Shuc jatun ricuna jahua pachapi ricurirca: shuc huarmi intihuan churanapi pillurishca shina, quillata paipac chaquipi charishpa, umapica chunca ishcai cuillurhuan rurashca llaututa charirca.
66012002	Chai huarmi chichu carca; huahua nanashcaraicu, huahuayana ñacarma tiyashcaraicu capancurca.
66012003	Chai huashalla cuti shuc jatun ricuna jahua pachapi ricurirca: shuc jatun puca, canchis umayuc, caran umapi llautuyuc dragón nishca ricurirca.
66012004	Paipac chupahuan cuillurcuna quimsapi raquishca-manta shuc raquita aisashpa, allpaman shitarca. Chai dragón huachacuc huarmipac ñaupacpi shayarirca, pai huachashca shina paipac churita micancapac.
66012005	Chai huarmica shuc cari huahuata huahuayarca, paimi tucui mama—llactacunata sinchi maquihuan pushanca. Ranti paipac churita quichushpa Diospac ñaupacman, paipac tiyarinaman apai tucurca;
66012006	chai huarmica chunlla allpaman miticushpa rirca, chaipi Dios paita pacancapac shuc huasita allichishcarca; chaipimi paita shuc huaranca ishcai patsac sucta chunca punchata carashpa charinanca.
66012007	Chai huasha jahua pachapi shuc macanacui tiyarca: Miguel paipac angelcunantin dragonhuan macanacunurca. Dragón paipac angelcunantin macarinurca,
66012008	ranti paicuna mana atinata ushanurca; chashnamanta jahua pachapi mana causana ushanurca.
66012009	Chashna callpachi tucurca chai jatan dragón, chai callarimanta machacui, pai Supai, Satanas shutiyuc can, pai tucuicanata umachic can. Pai, paipac tucui angelcunantin allpaman shitai tucanurca.
66012010	Chashnapi shuc sinchi shimi cashna rimacta uyarcani: —Diospac quishpina, paipac ushai, paipac pacha ña pactashcami, paipac Mesiasca apumi can; ñucanchic huauquicunata cautsayachicuc callpachic tucushcami, paimi tutantin punchantin Diospac ñaupacpi paicunata cautsayachi-curca.
66012011	Ñucanchic huauquicuna Cordero tallichishca yahuarhuan, paicuna ricsichishca shimihuan paita atmushcami; huañunata mana manchanurcachu, ashtahuan huañuna yuyaitami charinurca.
66012012	Shina cacpi, jahua pachacuna cancanapash chaipi causaccuna, cushiyaichic. Ranti allpapi, ñucñu yacupi causaccanamanta mana yachanicbu, supaimi piñarimanta chucchushpa cancunapacman uraicushca, pai yachan mari mana unai causanca rashcata.
66012013	Chai dragón allpaman jichui tucushcata ricushpa, chai cari huahuata charic huarmita japisha nishpa catirca.
66012014	Chai huarmita ishcai jatun huamani ricrata churanurca, pai causancapac chunlla allpapi huacaichishcaman huanpurishpa rma ushancapac, machacuimanta camman, paita quimsa huata chaupi paita carashpa charinca racushcapi.
66012015	Machacui yacuta shimimanta shitarca, huarmita jarcancapac;
66012016	ranti allpa chai huarmita yanaparca, paipac shimita pascashpa machacui paipac shimimanta shitashca yacuta illacta millpurca.
66012017	Chashna tucucpi, chai dragón huarmihuan piñarishpa, paipac aillucana-huan macanacucrirca, Dios rurai mshcacunata caticcunahuan, Jesucristo shuti cashcata yachachiscamanta mana chicanyashpa pmiccunahuan.
66013001	Chai dragón ñucñu yacu patapi shayarirca. Shuc manchaipac huihua canchis umayuc, chunca cachuyuc ñucñu yacumanta shamucta ricurcanL Caran cacnupi shuc llaututa charirca, umacunapica Diosta piñac shuticunata charirca.
66013002	Chai ñuca ricushca manchaipac huihua puma shina ricuric carca; paipac chaquicuna oso chaqui canurca, shimica león shimita charirca. Dragón paiman paipac ushai, paipac tiyarinata curca, yapa ushaita curca.
66013003	Chai mauchaipac huihuamanta shuc uma huañuncapac cuchushcata charirca; ranti chai cuchushcamanta janpi tucurca, tucui pacha mancharishpa chai manchaipac huihuata catinurca.
66013004	Dragonta chacchanurca chai manchaipac huihuaman ushaita cushcaraicu, chai manchaipac huihuatapashcashna nishpa chacchanurca: —¿Cai manchaipac huihua shina maicanlla tiyanchu, pillapash paihuan macanacuna ushancachu?.
66013005	Diosta millashpa, piñashpa chai manchaipac huihua rimancapac saquinurcalla, chuscu chunca quilla pai amu causancapac saquinurcalla.
66013006	Chashna pai causarca, Diosmanta mana alli rimarca, Diosta piñachic shimicunata paipac huasitapash piñaica; jahua pachapi tiyaccanamantapash mana alli rimarca.
66013007	Diospac runacunahuan macanacuncapacpash saquinurcalla atircapash; tucui runa, tucui llacta, tucui shimi, tucui mama—llacta paipac canurca.
66013008	Cai manchaipac huihuata cai allpamantarunacuna, cai pacha rurashcapi, camaripi huañuchishca Corderopac causaccunapac pancapi mana paicunapac shutita quillcachishpa chanccanami paita chaccha-nurca.
66013009	Maicanpashrinriyuc cashpa, uyachun:
66013010	—Chunta curralman rina cac, chaiman richan; mircanuhuan huañana cac mircanuhuanmi huañuchic tucanca. Chairaicu Diospac runamanta caccuna sinchicunata, ininata charina Canan.
66013011	Chai huasha shuc manchaipac huihua allpamanta shamucta ricurcani. Cordero cachu shina ricuriccanata charirca, ranti shuc dragón shina rimac carca.
66013012	Ñaupac ricuric manchaipac huihua shinallata ushaita charirca, paipac ñaupacpi, allpata tucui paipi causaccunantin, ñaupac ricuric manchaipac huihuata chacchachirca, chai huañuncapac cuchui tucushcamanchaipac huihuata.
66013013	Jatun mancharicushiyanacu-natapash rurashpa ricuchirca. Jahua pachamanta ninata allpamanpash urmachichirca, runacuna ricushcapi.
66013014	Ñaupac ricuric manchaipac huihuapac ñaupacpi paita rurachishcahuan, allpamanta runacunata umachirca; rimarca chai mircanuhuan cuchui tucushpapash chaira causacuc manchaipac huihuapac huacata rurancapac.
66013015	Huasha ricuric manchaipac huihuata, chaishuc manchaipac huihuapachuacata causaita cuna ushaita cunurca, chai huaca rimancapac callarishpa tucui paita mana chacchaccunata huañuchichincapac.
66013016	Tucuicanata, huahuacu-na, rucucuna, tucuita chariccuna, llushticuna, huataracuna, quishpiracunata yachac maquipi, lrentepi cashpa imapash, shuc mircata churachirca.
66013017	Chashna mana pipash rantincapac, catuncapac mana ushanurcachu, chai manchaipac huihuapac mircata, paipac shutita, paipac quillcata imapash mana charishpa.
66013018	Caipimi yuyayuc caccana yachanunca; maican atipac, Dragonpac pacashca cashca yupaita pacllapi churachan. Shuc runami can, paipac yupai canmi sucta patsac sucta chunca sucta.
66014001	Corderota Sion urcupi shayacucta ricurcani. Paihuan shuc patsac chuscu chunca chuscu huaranca runacuna frentepi Corderopac shutita paipac Yayapac shutita quillcara charinurca.
66014002	Chai huasha jahua pachamanta uyarishcata uyar-cani; shucpaccha uyarishca shina carca, sinchi tulun uyarishca allpaman taanacta tucushca shina; achca arpata uyachiccuna as-pishpa uyachicushca shina uyaric.
66014003	Shuc mushu taquinata tiyarina ñaupacpi, chuscu huihuacuna ñaupacpi, rucucuna ñaupacpi taquiranurca. Mana pipash chai taquinata yachana usharca, chai shuc patsac chuscu chanca chuscu huaranca allpa-pi causac runa ucumanta quishpichishcacunalla.
66014004	Caicuna huarmihuan mana tacarinurca, paicana huarmi mana camac ca-nun; Cordero maita ricpipash paita catinan. Tucui runa ucu-manta Diospac Corderopacpash ñaupac camari shina quishpichi tucanurca.
66014005	Mana shuc llulla rimashcahuan paicuna shimipi tupai tucunurca, mana juchayuc canan paicuna.
66014006	Shuc angel chaupi jahua pachapi huanpuracta ricurcani; mana tucuric shimita allpapi causaccunaman, tucui mama—llactacunaman, runacanaman, tucui shimicunama, tucui llactacunaman shuc mana tucuric huillashcata ricsichincapac apacurca.
66014007	Smchi shimihuan rimacurca: —Diosta manchaichic, paita chacchaichic, pai taripana pacha ñami pactashca. Jahua pachata, allpata, ñucñu yacuta, pacchacanata ruracta chacchaichic.
66014008	Ishcai niqui angel catishpa, caita rimacurca: —Urmarca, jatun Babilonia urmarcami, pai tucui runacunata paipac mana alli causai vinota upiachirca.
66014009	Chai huasha, quimsa niqui angel catirca, paica cashna sinchi shimihuan rimacurca: —Maicanpash manchaipac huihuata chacchashpa, paipac huacatapash paipac mircata frentepi maquipi imapash churachicpi, l
66014010	Diosmanta shamuc manchaipac ñacarinata vinotami upiana tucunca, Diosllata allichishca paipac piñari mucahuapi; nina ñacarina, azufre ñacarinami angelcunapac ñaupacpi, Corderopac ñaupacpi ñacachi tucunca.
66014011	Pai ñacarishca cushni huiñai huiñai sicacan; tuta puncha samana mana tiyanchu manchaipac huihuata, paipac ricchaintin chacchaccanapac, paipac shutipac mircata chasquiccanapac.
66014012	Chashnamanta, Diospac runa caccuna, pai rurai nishcacanata caticcuna, Jesustapash mana pantashpa caticcuna, achca sinchicanata charina canan.
66014013	Chashnapi jahua pachamanta shuc shimita uyarcani, cashna rimahuarca: —Caita quillcai: Cunanmanta Apunchic—huan llutarishca huañuccuna cushiyanuchun. —Ari —Diospac Samai riman—, samanuncami paicunapac llancanamanta, paicuna rurashca paicanahuan canun.
66014014	Nuspaipi shuc yurac puyu ricurirca, chai puyu jahuapica shuc runa shina ricuric tiyacurca. Curi llaututa umapi charirca, maquipica sumacta manñayachishca hozta charirca.
66014015	Diospac huasimanta cuti shuc angel llucshirca, puyupi tiyacucta sinchi shimihuan caparishpa: —Canpac hozta cuyuchishpa muyuta pallai; ña pacha pactashcaraicu, allpamanta muyupucushca can.
66014016	Puyupi tiyacuc paipac hozta allpapi pitishpa, muyuta pallarca.
66014017	Chai huasha cuti slmc angel jahua pachapi tiyac Diospac huasimanta llucshirca, paipash sumacta manñayachishca hozta charirca.
66014018	Altarmanta shuc angel lluchsirca, pai ninamanta mincai tucushca can. Paica sumacta manñayachishca hozta charicta caparirca: —Canpac manñayachishca hozta cuyuchishpa, allpapi tiyac uva sapicanamanta huancucunata piti, ña pucura cashcaraicu.
66014019	Chai angel paipac hozta allpapi picashpa, allpapi tiyac uva huancucunata pitirca; chai huasha jatun purupi shitarca chaipi chahuai tucuncapac. Chaimi Diosmanta manchaipac shamuc ñacarina.
66014020	Chai uyacuna chahuai tucanurca llacta canchaman; chai purumantaca yahuar liucshirca, chai yahuar caballocuna freuo nishcacamami juntarirca, quimsa pacha kilometro panpapi.
66015001	Cuti shuc jatun manchaipacta ricurcani: canchis angelcuna canchis puchucai huañuicanata charinacurca, chaicunahuan Diospac piñarina tucurirca.
66015002	Ricurcanipash shuc mama—cuchashina cristalhuan ninahuan chapuchishcata; Chai cristalmanta mama-cucha patapi shayaranurca, Dios paicanaman cushca arpacunahuan, manchai- pac huihuata, paipac ricchai, paipac shutipac quillcaintin atish- ca runacuna.
66015003	Diospac rana Moisespac taquinata taquiranurca, Cordeiopac taquinatapash. Cashna rimaranurca: —Tucui can rurashca jatun sumacmi can, Apunchic, tucuita ushac Dios; canpac ñancuna cusca, shuticunami canan, mama—llactacunapac Apulla.
66015004	¿Canta mana manchac tiyancachu, Apunchiclla? ¿Canta mana chacchac tiyancachu maicanllaca? Canllami santo canqui; tucui mama—llactacuna shamanancami, canta chacchanancami, can cusca taripashcacuna ricurishcaraicu.
66015005	Chai huasha, nuspaipi ricurcani jahua pachapi Diospac huasi pascarishcata, Dios—huan runacanahuan shimi cunacush-camanta tanpu.
66015006	Chai Diospac huasimanta chai canchis huañuicunata charic canchis angelcana llucshinurca. Chuya, chiuclla lino churarishca canurca, pechopi curi chanpicunahuan huatarishca canurca.
66015007	Chuscu huihuacunamanta shuc, chai canchis angelcunaman caranma shuc curi mucahuata curca, Diosmanta shamuc manchaipac ñacarmahuan jantachishcacuna; chai huiñai mana tucurin.
66015008	Chai Diospac huasi Diospac ushai jatan cashcamanta cushnihuan juntarirca; mana pipash yaicuna usharca chai ucuman canchis angelcuna charishca canchis huañuicana tucurinacama.
66016001	Shuc sinchi shimi Diospac huasimanta llucshishpa canchis angelcunata rimarca: —Rishpa allpapi tallicrichic chai Diosmanta shamuc manchaipac ñacarmata charic canchis mucahuacunata.
66016002	Shuc niqui angel rishpa allpapi tallicrirca paipac mucahua charishcata; manchaipac huihuapac mircata chariccunaman, paipac ricchaita chacchaccunaman millai nanachic caracha llucshirca.
66016003	Ishcai niqui angel ñucñu yacupi paipac mucahuapi charishcata tallichirca; tucui ñucñu yacu yahuar tucurca, huañuchishca runapac shina, tucui ñucñu yacupi tiyac huihuacuna huañunurca.
66016004	Quimsa niqui angel yacucunapi, pacchacunapi paipac mucahuapi charishcata tallichirca, tucuilla yahuar tucunurca.
66016005	Chai huasha yacumanta angel rimashcata uyarcani: —Can cusca canqui chashna taripashcaraicu, santo Dioslla; can canqui, carcanqui,
66016006	paicuna yahuarta tallichishcaraicu canpac runacunamanta profetacunamantapash cunanca can paicunaman yahuarta upiachircanqui. ¡Chaita paicuna mananmca!.
66016007	Altarmanta caita rimashcatapash uyarcani: —Ari, Apunchic, tucuita ushac Dioslla, canmi shuti cuscata tariparcanqui.
66016008	Chuscu mqui angel paipac mucahuapi charishcata intipi tallichirca; intitaca runacunata ninahuan rupachina ushaita canacurca.
66016009	Tucuilla manchaipac rupashca saquirinurca; ranti Diosman mana ticranurcachu, paita mana chacchanurcachu, ashtahuan paita, cai huañuicunapi ushaita charicta, piñac shimicanata rimanurca.
66016010	Pichca niqui angel manchaipac huihuapac tiyarinapi paipac mucahuapi charishcata tallichirca, chairaicu paipac apu cana pacha yana tuta saquirirca. Runacuna nanaimantalla calluta canirinurca;
66016011	chashnapash mana alli ruranata mana saquinurcachu; chaipac rantimanta nanaraicu, millai carachacunaraicu jahua pachamanta Diosta piñac shimicunata rimanurca.
66016012	Sucta niqui angel paipac mucahuapi charishcata Eufrates yacupi tallichirca, chai yacu chaquirirca inti llucshinamanta shamuc apucuna chinpana ushancapac.
66016013	Dragonpac shimimanta, manchaipac huihuapac shimimanta, umachic profetapac shimimanta, quimsa ticllayuc samaicuna, janpatu shina ricuriccana llucshishcata ricurcani.
66016014	Mancharicushiyanacunata rurac supaicunapac samai canurca, tucuita ushac Diospac jatun punchapi macanacuncapac tucui cai pachamanta apucanata tantachincapac llucshinurca.
66016015	"Yuyapanquichic, shuhua shina cuncaimantami shamuni. Mana puñushpa churanantin tiyac cushiyachun; chashnami mana llushti cara purina tucunca, paipac pincaicana mana ricui tucununcachu".
66016016	Hebreo shimipi Armagedón mshca panpapi apucunata tantachinurca.
66016017	Canchis niqui angel paipac mucahuapi charishcata huairapi tallichirca, jahua pachapi tiyac Diospac huasimanta shuc sinchi shimi tiyarinamanta llucshishpa, caita rimarca: —Ña rurashcami can.
66016018	Chashnapi llinpiyashca, uyarishca, tuluncuna tiyarca, allpapash chucchurirca, cai pachapi runacuna causanca callarishcamanta tucui allpa chucchuimanta yalli allpa chucchui tiyashcaraicu.
66016019	Jatun llacta quimsapi raquirirca, cai pachamanta llactacunapash tularinurca; Diosca jatun llacta Babiloniamanta yuyarirca, pai piñarishpa cachamushca ñacachic vinota upiachincapac.
66016020	Tucui islacana urcucanapash chincarinurca;
66016021	jahua pachamanta jatun rasu paquicuna, shuc quintal tupu llashaccuna, runa jahuapi urmanurca, runacanaca rasu huañuiraicu Diosta piñanurca; jatanmi carca chai ñacarina.
66017001	Canchis mucahuata chariccunamanta shuc angel, ñucaman shamushpa rimahuarca: —Ricuc shamui, yacu jahuapi tiyacuc nuspa huarmi ñacarinca rashcata.
66017002	Cai pachamanta apucuna yumashpa paihuan juchallinushca, cai allpamanta runacuna paita huañupashpa ricushpa paipac vinota upiashpa machanacurca.
66017003	Chai huasha, chunlla allpaman pushahuarca: chaica shuc mushu nuspai carca. Chaipi shuc huarmi shuc manchaipac puca huihua jahuapi tiyacurca, chai Diosta piñac shuticunallahuan quillpashca carca; canchis umayuc, chunca cachuyuc carca.
66017004	Chai huarmi puca ansa pucari churanahuan churarishca carca; curihuan, sumac ricuric rumicunahuan, perlacunahuan huallcarishca carca. Curi mucahuata maquipi charirca; millaipaccunahuan, ticllacunahuan, pai yumashpa juchallishcacanahuan juntachishca carca;
66017005	chairapash shuc mana yachaipac shutita paipac Irentepi quillcashcatacharirca: "Jatan Babilonia, nuspacunapac mama, tucui cai allpapi mana alli tiyashcamanta mama".
66017006	Chai huasha atiparcani chai huarmi machac cashcata Diospac runacunapac yahuarhuan, Jesuspac ricuyac cashcamanta huañuchi tucuccunapac yahuarhuan. Paitaricushpa yapa mancharircani.
66017007	Chashnapi chai angel ranahuarca: —¿Canpacca manCharipacchu? Chai huarmipac, paita apacuc manchaipac canchis umayuc, chunca cachuyuc huihuapac pacara yachaitami canta ricsichinca rani.
66017008	Chai can ricushca manchaipac huihua ñaupacausarcami, cunan ña mana causanchu; chashnapash, huaicumanta sicanca ran pai chaira mana allipacha huacllichi tucushcallapita. Allpamanta runacu-na, cai pacha rurai tucushcamanta causacanapac quillcapi paicunapac shuti mana quillcashca chariccuna, mancharinunca-mi chai manchaipac huihua ñaupa causac, cunan mana tiyac cuti ticramucpi.
66017009	"Caipi ansa tiyan atipaccunata yuyachincapac: Canchis umacuna, canchis urcucana canun, chai huarmi tiyacushcacuna; chashnallata chai canchis umacuna, canchis apucuna canun.
66017010	Chaicunamanta pichcacana ña chincarmushca; shucca chaipi can; shucca chaira mana shamushca; pai pactamushpa mana unaichu causanca.
66017011	Chai ñaupa causac, canan ña mana tiyac manchaipac huihua, pusac niqui apu cau; chashna cashpallata canchiscunamanta can, paica chicapac chincarinaman mayanyacun.
66017012	"Can ricushca chunca cachucuna chunca apucuna canun, paicuna chaira mana apu tucunacushca; shinapash ansashitu apu tucununcami, manchaipac huihuahuan pacta.
66017013	Cai chunca apucuna chai yuyaillata charinun, paicuna ushaita, paicuna apu cashcata manchaipaca huihuaman cununca.
66017014	Corderohuanmi macarinunca, ranti Corderoca paicunata atmcami, Dios cayashcacunata acllashcacanatapash paihuan charishpa; Corderoca apucanapac Apu, curacacunapac Curacami can".
66017015	Chai angel caitapash rimahuarca: —Can ricushca nuspa huarmi tiyacushca yacucuna, llactacuna, runacuna, shimicuna, mama—llactacunami canun.
66017016	Can manchaipac huihuapi ricushca chunca cachucuna nuspa huarmita chicnmuncami, jichushpa llushtitami saquinunca; paipac aichata micununca, ninahuanpashmi rupachinunca.
66017017	Dios paicunapac shuncupi pai manashcata rurana yuyaita churashca; shuclla yuyaita japishpa, manchaipac huihuaman paicuna apu cashcata cununca Dios rimashca pactarinacama.
66017018	Can ricushca huarmi cai pachamanta apucunata paipac maquipi charic jatan llactami can.
66018001	Chai huasha, shuc angel jahua pachamanta uraicunata ricurcani; yapa ushaita charirca, allpapash paipac llinpic—huan punchaclla saquirirca.
66018002	Smchi shimihuan caparirca: —Jatun Babilonia urmarca, urmarca. Supaicunapac huasi tucushca; tucui laya ticllayuc samaicunapac huasi; millaipac, ticllayuc pumacunapac huasi.
66018003	Tucui pai juchallichishca mama—llactacana vinota upiashpa machanurca; cai pachamanta apucana paihuan yumashpa juchallmurca, cai pachapi catushpa cullquiyuccuna pai yapalla cullqui jichushcahuan cullquisapa tucunurca.
66018004	Jahua pachamanta cuti shuc shimita, cashna uyarcani: —Cancuna ñuca runacuna, chai llactamanta llucshichi cama paicunahuan juchallincapac, paicunapac huañuicuna cancunatapash ama pactancapac;
66018005	paicunapacjuchacuna jahua pachacamami tantarishca; Diosca paicana mana alli rashcata mana cuncarishcachu.
66018006	Pai shuccunaman cushca shinallata cuichic; paicushcamanta ishcai cuti tupu yapachishpa ticra-cnicnic; ishcaicuti ashtanuan yalli sinchita pai shuccunapacta chapuchishcata paipacta chapuchichic;
66018007	paita nanaita cuichic, ñacachichic pai jatanyarishca tuputa, pai cullquita jichushca tu-puta. Paica paipac shuncupi rimanmi: 'Caipimi shuc apu shina tiyacuni. Mana huacchachu cani. mana ñacarishachu'.
66018008	Chairaicu shuc punchallapi paipac huañuicuna paiman pacta-nuncami: huanuna, llaquirina, yaricai; ninapi rupachishcami canca; paitacautsayachic Dios tucuita ushac cashcaraicu.
66018009	Paihuan yumashpa juchallic cai pachamanta apucuna, paihuan cullquita tucuchiccuna, pai mpashca cushnita ricushpa huacanuncami, llaquirinuncami pairaicu.
66018010	Carulla saquirinun-ca nacacnic tucunata machashpa; cashnami rimanunca: —¡Ai, ai jatun llacta, Babilonia, ushayuc llacta! Ñahui pin
66018011	Cai pachamanta catuccunapash huacanuncami, liaquirinuncami chai liactaraicu, paicana catunata mana piman catuna ushashcaraicu:
66018012	paicuna apamushca curi, cullqui, sumac ricuric rumicuna, perlacuna, linomanta sumac churanacuna, sedamanta churana, quiquin puca, ansa pucari churanacuna; sumac ashnac caspicuna; marfilmanta rurashca imacunapash, munaipac caspimanta rurashca imacunapash, antamanta, jillaimanta, marmol nishcamanta;
66018013	paicuna apamushca ishpincu, sumac ashnac muyucuna; sumirta, mirra nishca, ashnac yacucuna; vino, huira, harina, trigo; jatun huacracuna, uclulla huacracuna, caballocana, canocuna, huatara mnacuna, yanapac runacuna.
66018014	Paicuna rimanuncami: —Ña mana tiyanchu can yapa munashca mishqui muyucuna; ña chicapac can sumac tiyanata, can achca charishcata chincachircanquimi.
66018015	Tucui chaicunata catuccana, llactaraicu cullquiyuccuna, pai ñacachi tucushcata manchashpa carulla saquirinunca, huacashpa, llaquirishpa,
66018016	cashnapashmirimananca: —¡Ai, ai jatun llacta! Sumac linohuan churarishca shina ricurirca, puca, pucari churanahuan churarishca, curihuan, perlacanahuan, sumac ricuric rumicunahuan sumacyaChishca.
66018017	¡Ñahui pin rashcapi chai tacui achca tiyashca illacta tucurishca! BarcoCunamanta tucui apucuna, tucur allpa mayan shina yacuta puriccuna, marinero nishcacuna, tucui ñucñu yacupi purishpa cullquiyaccuna, caruyashca saquirinurca;
66018018	chashna, llacta rupashcamanta cushnita ricushpa, caparinurca: —¿Maican llactapash cai llacta shina tiyarcachu?.
66018019	Chashna rimashpa, umapi ushpata churarishpa, huacashpa llaquirishpa, cashnacaparinurca: —¡Ai, ai jatun llacta! Pai tucui charishcahuan ñucñu yacupi barcota chariccuna cullquiyanurca. ¡Ñahui pin rashcapi iIlacta huacllichi tucushcal.
66018020	Chai llactaraicu, can jahua paChalla, cushiyai; cancunapash cushiyaichic, Diospac runacuna caccuna, apostolcunapash, profetacanapash, Dios paita cautsayachishpa, cancunaraicumi taripashca.
66018021	Chaipi shuc ushayuc angel shuc rumita jatachirca; chai rumi jatun cutana rumi shina carca, paita ñucñu yacuman shitashpa rimarca: —Cashnami can tulachi tucunqui, Babilonia, can jatan llacta, mana cuti canta ricununcachu.
66018022	Mana cuti arpa aspishca, pincullucuna uyachishca, trompetacuna uyachishca musica mana uyarincachu, manapi llancac canpi tiyancachu, cutana rumi uyarishcapash canpi mana uyarincachu.
66018023	Mana cuti canpi shuc chinpusullapash linpiyancachu, sahuariccuna raimishpa tulupushcapash ña mana uyarincachu, canpi catuccuna cai pachamanta ushayuccuna, can sacrashcacunahuan tucui mama—llactacunata umachishca cacpipash.
66018024	Chai llactapimi profetacunapac, Diospac runacunapac, tucui cai pachapi huañuchishcacanapac yahuar tuparishca.
66019001	Chai huasha, jahua pachapi achca runa cashna rimashcata uyarcani: —Apancluc chacchashca cachun. Quishpichina, jatanyana, ushai ñucanchic Diospacmi can,
66019002	paica cusca, shutita taripac mari can; mana ushaipac nuspa huarmita cautsayachishca mari, paimi paipac mana alli causaihuan pachata huacllichirca; Diosmi paipac runacana huañushcamicu chai huarmita ñacachirca".
66019003	Chai huasha cuti rimanacurca: —¡Apunchic chacchashca cachun! Nuspa huarmita rupachishcamanta cushni huiñai huiñai sicarancallami.
66019004	Ishcai chuscu rucucuna, chuscu causac huihuacunantin, allpacama cummishpa Diosta chacchanurca, paipac tiyarinapi tiyacucta. Cashna rimanurca: —¡Chashna cachan! ¡Apunchic chacchashca cachun!.
66019005	Chashnapi tiyarinamanta cashna rimashca uyarirca: —¡Tucui cancuna ñucanchic Diosta chacchaichic, uchillacuna jatancanantm, tucui cancuna paita yanapaccuna, paita yupaichaccana!".
66019006	Achca runapac shimita shinapash uyarcani, shuc paccha uyarishca shina, sinchi tuluncana shina. Caita rimaranurca: —¡Apanchic chacchashca cachan! Pai apu tucunca callarishcaraicu, ñucanchic tucuita ushac Dios.
66019007	Cushiyashun, cushiyashcahuan juntarishpa paita jatunyachishun, Cordero sahuarina pacha pactashcaraicu. Paipac huarmi alhchirishcami:
66019008	paita cuyanushca sumac lmomanta churarmata, chuya, llinpicta; chai linoca Diospac ranacana cusca causashca ricuchicmi can.
66019009	Angel rimahuarca: —Quillcai: 'Cordero sahuarina raimiman cayashcacuna cushiyanuchun'. Caitapash rimarca: —Chaicunami Dios alli shutipacha rimashca shimicuna canun.
66019010	Angelpac chaquipi cancurircani, paita chacchancapac, ranti pai rimahuarca: —Chaita ama rurarchu, ñucaca can shina, canpac huauquicuna shina Diosta yanapacmi cani, paicuna Jesus ricsichishcata cuscata catiranun. Diosta chacchai. Profetacunami Jesus yachachishcata huacaichinan.
66019011	Jahua pacha pascarishcapi ricurcani; chaipi shuc yurac caballo ricurirca, paipac jahuapi tiyacucpac shuti Cusca, Shuti carca, pai cuscata apacushcaraicu cuscatapash macanacushcarai-cu.
66019012	Paipac ñahuicuna nina shina llinpiyac canurca, umapi achca llautucunata charirca, pailla ricsishca shutitapash quillcashcata charirca.
66019013	Paipac churana yahuarpi jucuchishca carca, paipac shutica "Diospac Shimi" carca.
66019014	Jahua pachamanta soldadocuna, sumac lino churarishcacuna, yurac, chuya, yurac caballo jahuapi canurca.
66019015	Paicuna shimimanta shuc alli manñayachishca mircanu llucshirarca, mama— llactacunata chaihuan cuchuncapac. Paicunata sinchi maquihuanmi pushanca. Uvata chahuashca shina, jaitashca shinami paicunata taripanca, tucuita ushac Diosmanta manchaipac shamuc ñacarina vinotami paicunata upiachinca.
66019016	Paipac maquipi chancapipash cashna quillcarata charirca: "Curacanapac Curaca, apucunapac Apu".
66019017	Shuc angel, intipi shayarishpa jahua pachata huanpurac ancacanata sinchi shimihuan caparirca: —Shamuichic, tantarichic Diospac jatun micunapi micuncapac,
66019018	reicunapac, soldado apucunapac, sinchi mnacunapac aichata, caballocanapac aichata, paicunapac jahua-pi puriccunapac aichantm, tacuicunapac aicha; quishpiracuna- pac aicha, jatuncanapac, uchillacunapacaichata micancapac.
66019019	Manchaipac huihuata ricurcani, pachamanta apucunan-tin paicanapac soldadounantin, paicuna tantarmushcarca yurac caballopi tiyacuc—huan, paipac soldadccanahuan macarincapac.
66019020	Chai manchaipac huihua japi tucurca, paipac ñaupacpi mancharicushiyanata rurac umachic profetantin. Chai umachic profeta pai rurashcacunahuan chai manchaipac huihuapac mir-cata churachi tucuc runacanata paipac ricchaita chacchacunata-pash umachishcarCa. Chaipi chai manchaipac huihua umachi profetantin azufre rupacushca cuchapi causaccuna shitai tucu-nurca.
66019021	Chai shuccunaca caballo jahuapi tiyacucpac shimi-manta llucshic mircanuhuan huañuchi tucunurca; chaipi tucui ancacuna paicuna aichahuan mana ushaipac sacsanurca.
66020001	Jahua pachamanta shuc angel uraicumucta ricurcani, huaicumanta llaveta apamucurca, shuc jatun jillai huascata maquipi charirca.
66020002	Chai angel dragonta huatarca, chai calIarimanta machacui, pai supai can Satanas nishca, shuc huaranca huatapac jillai huascahuan huatarca.
66020003	Huaicuman shitashpa, chaipi paita huichcarca, puncupi shuc sellota churarca ama mama-llactacunata umachincapac shuc huaranca huata pactarinacama; chai huatacuna pactarishcapi mana anaipac cachari tucuncami.
66020004	Tiyarinacunata ricurcani, taripanca raccuna chaicunapi tiyaranurca. Chai huasha, Jesuspac ricuyaccuna cashcaraicu, Diospac shimita yachachishcaraicu umata piti tucuccanapac almacunata ricurcani. Paicanaca manchaipac huihuata mana chacchanushcarcachu; paipac ricchaitapash, paipac mircatapash frentepi, maquipi imapash mana churachinushcarcachu. Ricurcani paicuna cuti causanca callarishcata, shuc huaranca huata apu tucunurca Cristohuan.
66020005	Ranti shuc huañushcacuna huaranca huata pactarishcacama mana causarmurcachu. Chai ñaupac huañushcamanta cansarina can.
66020006	Ñaupac causarmata chariccuna cushiyanuchun, paicuna Diospac ranacana mari canun. Ishcai niqui huañui paicunapi ushaita mana charinchu, paicuna ashtahuan Diospac Cristopac pacriyayacunami cananca, paihuanmi shuc huaranca huata causanunca.
66020007	Shuc huaranca huata pactarishcapi, huatara cashcamanta Satanas cachari tucuncami,
66020008	Tucui pachapi tiyac mama-llactacunamanta runacuanta umachincapacmi llucshinca; Gogta, Magogtapash umachincapacmi llucshinca, paipac soldadocanata, ñucñu yacu patapi tiyac tiyu shina achcacunata-mi macanacancapac tantachinca.
66020009	Allpa ricurishcata sicanuica, Diospac runacana causana huasicunata muyuchinurca, pai llaquishca llactatapash. Ranti jahua pachamanta nina urmamushpa illacta paicunata rupachirca.
66020010	Paicunata umachic supaica nina azufreyuc cuchaman shitai tucurca, manchaipac huihua, umachic profeta shitai tucushcamanllata. Chaipimi huiñai huiñai tutantin punchantm ñacachi tucanunca.
66020011	Shuc jatun yurac tiyarinata ricurcani chaipi tiya cuctapash ricurcani. Paipac ñaupacpi cai pacha jahua pachantm alli pacha chincarinurca, ña maipipash mana ricurinurcachu.
66020012	Huañushcacanata ricurcani, jatuncuna uchillacunapash tiyarina ñapacpi shayaranurca; pancacuna pascai tucunurca, shuc pancapash pascai tucurca, chaica causaccunapac panca can. Huañushcacuna taripai tucunurca paicuna rurashcata ricushpa, chai pancacunapi quillcara tiyashcata ricushpa.
66020013	Ñucñu yacu paipi huañuccanata cutichirca, huañui pachapash paipi tiyac huañushcacunata cutichirca; caranlla taripai tucunurca caran amu rurashcata ricushpa.
66020014	Chai huasha huañui pacha nina cuchaman shitai tucurca. Cai nina cucha ishcai niqui huañui can;
66020015	causaccunapac pancapi mana paicunapac shutita quillcashcata chariccana chaiman shitai tucunurca.
66021001	Chai huasha mushu jahua pachata, mushu allpata ricurcani; ñaupa tiyac jahua pacha allpapash chincari-nushcarca, ñucñu yacupash.
66021002	Santo llactata ricurcani, mushu Jerusalenta, jahua pachamanta, Diospac ñaupacmanta uraicu-curca. Sahuarinca racuc huarmi cusapac allichirishca shina carca.
66021003	Shuc sinchi shimita tiyarinamanta cashna rimacta uyarcani: —Cunan Dios runacunahuan causan. Paicunahuanmi cau-sanca, paicuna paipac runacunami canunca, Diosllatami paicu-nahuan paicunapac Dios shina tiyanca.
66021004	Tucui paicuna hua-cashcata paimi chaquichinca, huañui ña mana tiyanchu, huacai, llaquirina nanaipash; tucui ñaupa tiyac cunan tucurishcaraicu.
66021005	Tiyarinapi tiyacuc rimarca: —Ñucami tucui imacanata mushuyachini. Caitapash nirca: —Quillcai, cai shimicuna uyana canan, shutimi canun".
66021006	Chai huasha rimahuarca: —Ña rurashcami can. Ñucami alfa omegapash cani, callarina, tucurinapash. Pipash upianayacpi causac paccha yacumantami, yanca upiachisha.
66021007	Atic runa tucui chaicunata-mi japinca ran; ñucaca paipac Dios casha, paica ñuca churi.
66021008	Ranti sanpacuna, mana iniccuna, millaipaccuna, runa huañuchiccana, yumashpa juchalliccuna, sacrachishpa puriccu-na, huacacanata chacchaccuna, tucui llullaisiquicanapash rupac azufreyuc cuchamanmi rina tucununca; chaimi ishcai niqui huañui can.
66021009	Canchis angelcunamanta shuc, chai canchis mucahuata canchis huañuicunahuan juntachishcata charic ñucaman mayanyashpa rimahuarca: —Shamui, sahuarmca racuc huarmita ricuchishcanqui, Corderopac huarmita.
66021010	Samai ricuchishca nuspaipi, chai angel shuc jatun jahua urcuman pushahuarca; jatun santo Jerusalen llactata ricuchihuarca, jahua pachamanta Diospac ñaupacmanta uraicucurca.
66021011	Dios llinpiyashcahuan llacta achicyacurca; pai achicyashca shuc sumac rumi achicyashca shina carca, jaspemanta rumi shina, cristal shina chuyac.
66021012	Llacta luyucta shuc jatan, jahua quincha tiyarca, shunca ishcai puncucunata charirca, caran puncupi shuc angel tiyarca; chai puncucanapi chunca ishcai Israelmanta huancurishca aillucunapac shuticana quillcashca tiyarca.
66021013	Quimsa puncu inti llucshinaman ñahuichashca canurca, quimsa uraiman, quimsa huichaiman, quimsa inti chincarinaman.
66021014	Chai llacta quincha chunca ishcai rumimanta sapicunata charirca, chaicunapi Corderopac chunca ishcai apostolcanapac shuticuna quillcara tiyanurca.
66021015	Ñucahuan rimaricuc angel curi caspita charirca llactata tupuncapac, puncucunata quinchatapash.
66021016	Chai llactapac chuscu mayancana chaipuralla canurca. Angel paipac caspihuan llactata tupurca: ishcai huaranca ishcai patsac kilometrocuna charirca; paipac chuscu mayancuna jahuamanpash chashnallata.
66021017	Chai huasha quinchata tupurca: sucta chunca pichca metrocuna charirca, runa yachai tupunami yuyarishpa chai angeltupucpi.
66021018	Jaspe rumimanta rurashca carca chai quincha, llactaca curimantalla carca, chuya cristal shina ricuric
66021019	Quinchamanta rumi sapicuna, tucui laya sumac ricuric rumicunahuan sumacyachishca carca; shuc niqui sapi, jaspehuan; ishcai niquica, zafirohuan; quimsa niquica, agatahuan; chuscu niquica, esmeraldahuan;
66021020	pichca niquica, onicehuan; sucta niquica, cornalinahuan; canchis niquica, crisolitohuan; pusac niquica, berilohuan; iscun niquica, topaciohuan; chunca niquica, crisoprasahuan; chunca shuc niquica, jacintohuan; chunca ishcai niquica, amatistahuan.
66021021	Chunca ishcai puncucuna chunca ishcai perla canurca; caran puncu shuc perlamantalla rurashca carca. Llactamanta jatun ñan curimanta carca, cristal shina chuya curimanta.
66021022	Llactapi mana maipi Diospac huasita ricurcanichu, tucuita ushac Apunchic Dios Corderontin paipac huasi cashcaraicu.
66021023	Llacta intita quillatapash mana mutsanchu paita ricuchincapac, Dios llinpiyashca paita ricuchishcaraicu, paipac achic Cordero cashcaraicu.
66021024	Mama—llactacuna llacta ricuchishcahuanmi purinunca, pachamanta apucunaca tucui paicuna charishcata paimanmi cununca.
66021025	Paipac puncucuna tucui puncha mana huichcai tucununcachu, chai llactapi tuta mana tiyancachu.
66021026	Paicuna jatun cashcata, tucui paicuna charishcata paiman cununca;
66021027	shinapash, mana maican punchapash ticllayuc paiman yaicuncachu, millaipaccunata ruracpash umachicpash. Corderopac causai pancapi shutita chariccanallami chaiman yaicananca.
66022001	Angel chai huasha Causai Yacuta ricuchihuarca. Cristal shina chuya carca, chai yacu Diospac Corderopac tiyarinamanta llucshicurca.
66022002	Chaupi llactacunamanta jatun ñanpipi, chai yacu ishcantin patapi, causai yura shayan, caran quilla aparin, rimacpica, chunca ishcai cuti caran huata; paipac pancacunaca mama—llactacunata janpincapac alli canun.
66022003	Chaipi mana imapash maldisiashca tiyancachu. Diospac tiyarina Corderopantin llactapimi canca, paipac runacuna paita chacchanuncami.
66022004	Quiquin ñahuipurami paitaricanunca, paipac shutitapash Irentapimi apai cachanunca.
66022005	Tuta chaipi mana tiyancachu; chaipi causaccunapash chinpusu achicta inti achictapash mana mutsununcachu, Apunchic Dios paipac achicta paicunaman cushcaraicu; paicunami huiñai chaipi cansanunca.
66022006	Angel rimahuarca: —Cai shimicuna uyai tucunami canun, shutimi canun. Apanchic Dios, profetacunaman yuyaita cuc, paipac angel cachashca paipac runacunaman manapash unaipi tucunca rashcata ricsichincapac.
66022007	—Mana unayashachu. Tucunca rashcamanta cai pancapi rimashcata uyac cushiyachun.
66022008	Ñuca, Juan, ricurcani, uyarcani tucui chaicanata. Tucui ricushpa uyashca huasha, ricuchihuac angelpac chaquipi cuncurircani, paita chacchancapac.
66022009	Ranti pai cashna nihuarca: —Chaitaca ama ruraichu, ñucaca Diosta yanapac cani can shina, canpac huauquicuna, profetacuna, cai pancapi quillcashcata tucui pactachiccuna shina. Diosta chacchai.
66022010	Caitapash nihuarca: —Tucunca rashcamanta cai pancapi rimashcata ama canlla pacaichu, ña mayanllami chai pactarina.
66022011	Saquilla millai runa paipac ruraihuan catichun, ticllayuc runa paipac ticllapi catichun; ranti alli runa allicanata rurashpa catichun, Diosta catic runa ama pantashpa paita caticuchunll.
66022012	—Ari, utcallami pactamusha, cuyaitami apamusha caranman amu rurashca tuputa cuncapac.
66022013	Ñucami alfa omegapash cani, tucuimanta ñaupac, tucuimanta huasha, callarina, tucurma.
66022014	Churanata tacshaccuna cushiyanuchun; causai yura paicunapacmi canca, llactamanta pancucunapash paicunapacca pascarami canca.
66022015	Allcucuna, sacracuna, ticllayuccuna, runa huañuchiccuna, huacata chacchaccuna, tucui llullahuan causac ranacuna canchaman saquirinanca.
66022016	—Ñuca, Jesus, ñuca angelta cachashcanimi iniccunata chaimanta rimancapac. Ñucami cunan huiñaric Davidpac aillumanta cani. Ñucami tutamanta llinpic cuillur cani.
66022017	Diospac Samai, Corderopac huarmintin caita rimanun: —Shamui. Uyacpash rimachun: —Shamui. Upianaita charic mayanyachun, maicanpash munashpa. Causai yacuta cuyashcata chasquichun.
66022018	Tucunca rashcamanta cai pancapi quillcashcata uyaccunata caitami rimani: Pipash caipi quillcashcata yapachicpi, Diosmi caipi quillcashca huañuicunata paiman cachanca.
66022019	Pipash cai pancapi tucunca rashcamanta quillcashca shimita anchuchicpi, Diosmi pai causai yurata charina cashcamanta, santo llactamanta chicanyachinca; cai pancapi chaicana quillcashca tiyanun.
66022020	Chai shimicunamanta ricuyac tucuc rimanmi: —Ari, utcallami pactanca rani. Chashna cachun. ¡Apunchic Jesus shamui!
66022021	Apunchic Jesus tucui cancunapi paipac cuyaita tallichichun.
